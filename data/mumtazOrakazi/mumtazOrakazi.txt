لا تــنهـــايي احســاســـــوم لا تــنهــا چـرته يمه؟
زۀ يـو ويشلے وجــــود، زۀ لا زمـــا چرته يمه؟
لمحه لمحه تيکه تيکه خــورمه خپل ځان لګيا يم
بلا تۀ چــــرته ئې؟ راځـــه زه به بيا چرته يمه؟
نن سبــا تۀ چرته ئې ياره؟ څــه درک څــه پته؟
اوهـــو! راياد شوو يـاره زه نن سبـا چـرته يمه؟
د ځان د ننه د بندي باغي په خوا کښې ناست يم
خــدايـه د نور صبر، د نورې چپتيا چــرته يمه؟
مــمتـازه ټوله دنيا ده زمـــا ځــه وي به چې وي
خــو که ريښتيا وايـــم د ټـــولې دنيا چـــرته يمه
تــــــرتا دې اورسي زما مستې خمارې سجدي
دلته يو کـــس دے ځان ته وايي د جنت تهيکيدار
يو زيړ ايمان دے ورسره او څو بيمارې سجدې
اے! ته هغه يې چي سينګار دې پرستش کړے دے
اے! ته هـــــغه يې چې کوي درته هيندارې سجدې
ستا ســــــاده توب خو ته بي حده مزيدار کړې کنه
دې عــــــاجزۍ خو کړې بې حده مزېدارې سجدې
نه مـــــــــــې څه کار تا سره شته،نه مامله تا سره
پرې مـــې ږده وا سړيه څه راپسې شمارې سجدې
اوس مــا ته څه پته ده؟ څنګه به وي حال د زړونو
خو تنــــــــدي ټول تيار دي ټولې دي تيارې سجدې
مــــــــــــــــــمتازه هغه نڅاګره مونځ ګذاره هم ده
څه بخـــــــت لري د دې ظالمې ګناهګارې سجدې
يـو جــــــــــــــــــــنـــــــازه،بـــلـه،بــلـه،بـلـه جنازه
ژونـــد د پښـــــــتــــــــــون څه دې؟مکمله جنازه
ژاړي پـه يوه مـــخــــــــه راغلـــــې دې ټول ښار
دې خــــــــــــــــلقـــــو جـــــوړ اوليده اوله جنازه
پورتـه کـــــــــړۍ غـــــږونه په خلاف د دې مقتل
مــــــــــــــه پورته کــــــــوئ نن له مقتـــله جنازه
د د چـــــــــــــا مـــــــــــړي ته اوزګارې دي اوږې
هـــــــــر خـــوک په اوږه وړې خپله ،خپله جنازه
درې ورځې به ياد شې يا به نه شې .بيا يې هير
هــــــــو! خــــــــــــــو وي درنه به دې اتله جنازه
څـه قـــــــصـه بيـــان کړم چې ما څه ليدلي دي
بـــــــــــــس خــــو چــا به راوړه چا کوله جنازه
ځه چـــــې نن ممتاز له خوده اوځم دا مې وس
ځه چــــــــــــــــــــې نن دې اوباسم بوتله جنازه
ښکلے دې په څنګ کښې دے مچکې ورنه واخله
هـــــــيڅ رحم او نه کړې کلکې کلکې ورنه واخله
دا بابا را اونـــــــــــــيسه په نرمه .نرمه غيږ کښې
ځــــــــــــــــــــــــه يوه دعا خو د ادکې ورنه واخله
دا زندګي ؟ دا زندګي؟ دا زندګـــــــــــــــي ؟ دا؟
سپورې  ورنه واخله کنه ،سپــــــــکې ورنه واخله
اے ســــــــړيه !!دا سړے خو ورک وو چې پيدا شو
ورکــــــــــــــې ورته اوسپاره او ورکې ورنه واخله
زه مـــــــــــــــــــــــــــکالمه منم که دويي يې هم مني
ژبـــــــــــــــــــــې ورسره پريږده ټوپکې ورنه واخله
اے بازاره ! وا بازاره خپـــــــــــــــــــــل رسم ادا کړه
خرڅــــــــــــــې کړه کنجکې پرې کنجکې ورنه واخله
حــــــــــــــــکم وو چې دومره په ممتاز په کار دے رحم
غـــــــــــــــــوڅ  يې وزر نه کړې خو بڼکې ورنه واخله
زړه کښې به خداے دروړم درود به په ليمو کښې دروړم
زه بـــــــــــــــــــــــه نورونه د رڼا په پيمانو کښې دروړم
ډير مـــــــــــــې زړه کيږي چې پينځه واړه آذانه دروړم
دا ســــــــپينې شمعې د يو پاک آهنګ جامو کښې دروړم
د روح راحـــــــــــــل کښې به قرآن درته ډالۍ کړم ياره
د مـــــــــــــــــــــينې ټکي به تمام په کليمو کښې دروړم
د ليــــــــــــــــــــــــــــوني زړه د دعا شال به دروليږمه
او باقــــــــــــــــي ځان به د ګلونو په وږمو کښې دروړم
د مـــــــمتاز خدايه!! څه نرے نرے باران را ښکے دے
غــــــــــواړم دوه اوښکې د موسم په رنګينو کښې دروړم
د ګـــــنګروګانو شرنګ دے دهن دهن دها دها
نايکې !! زړه مې ړنګ دے،دهن دهن دها دها
زمــــــــــــــــا د امن خدايه !! دها ګے تټ کټ
زمــا وطن کښې جنګ دے ،دهن دهن دها دها
ذهن مــــــــــــې زنګ نه اخلي ،دها ني رے سا
چا وييل ؟ زړه مې زنګ دے .دهن دهن دها دها
لاليه!! ته تمـــــــــــــــــــــــــــامي سا رے ګا ما
او ســــــــــتا کافر ملنګ دے ،دهن دهن دها دها
قســــــــــــــــــــم دے ډير خفه يم ،ني دها پا سا
قســـم دے زړه مې تنګ دے .دهن دهن دها دها
غــــــــــــــــــــــــــــــږ د کاڼيزو تسبو،تا تا تن تن
او د جــــــــامونو ګړنګ دے ،دهن دهن دها دها
په خـــــــــــــــــــپل تنها ذات کښې الاپ دے ممتاز
څـــــوک ورسره تر څنګ دے ،دهن دهن دها دها
نه ښـــــــــه خبر نه ښه خبره له وطنه راغله
زخمــــــي زخمي هره کوتره له وطنه راغله
ما په ګنـــــډلو شونډو سخته زمزمه کړه کنه
ساندو کښې نغښتي وه سندره له وطنه راغله
يو د عـــربو د صحرا شګو ړوند کړے ومه
بل مــــــــې پاګل سر ته ډبره له وطنه راغله
ما يوې هيلې پسې خپل وطن نه کوچ کړے وو
هـــــــــــــــغه په ما پسې اوتره له وطنه راغله
لکـــــــــــــــه کاغذ د چا په نوم ليکلے والوتمه
يوه ســـــــــــــيلۍ وه زوره وره له وطنه راغله
ما مســــافر چې سترګې پټې کړې بيا اوشو کرم
څــــــــوک نظاره شوه ،تر نظره له وطنه راغله
باچـــــــــــــا خاني او ماتم دواړه زنده باد ممتازه
خامتـــــــــــــــا سره د تور څادره له وطنه راغله
دا د کــــــوم موسم سايه ده؟ سايه داره
چـــــې تنکۍ پاڼې دې اولويدې چيناره
مــــزل داسې چې خالي دے له قراره
مـــــنزل هغه چې بيخي نه لري لاره
ما خـوړلے دے زړه تا پسې بې واره
زما شونډې شوې پتري په .ياره،ياره
د پــــــښتون بيعه کړه ټيټه له بازاره
ډير به خـرڅ شي د سرونو دکانداره
تر تا دغســــــــــې راتله کوم دلداره
ټټــر،مخ ،او سر وهم په لاره ،لاره
د خپل کلي وير کوم ،د خداے د پاره
له مـــا څه غواړې د بل کلي هښياره؟
اوس پرې ګــز کيږده زما پروردګاره
هر يــو کاڼې له تا غوښتي ده هينداره
يو داســـــتان دے،له تڼاکو تر فراره
يو داســـتان دے.له اناره تر کوکناره
زخـــــــــــــم وړمه ،له باروه،له باداره
خورم څپيړې له هر لوري وار د واره
په ممتاز دې څه کانې اوکړې بهاره
له ازغو اخـــــلي مچکې خود ازاره
زمـــا د ښــــار اخبار دے او خبرونه د کشمير
زمـــــــــا د کالۀ غم کښې دي ويرونه د کشمير
مــــــــــــنې که نه د غيرو د نصاب کرامتونه؟
تباه پښــــــــــــتنو پورته کړل غږونه د کشمير
زمــــــــا کتاب دې ډک کړو د کشمير له افسانو
زمـــا حق کښې هم راوړه دوه لفظونه د کشمير
د سوي سوات عکسونه کيمرو هم نه کړل خوندي
برشــــــــــــونو هم کړل رسم انځورونه د کشمير
يوې خــــــــطبې کښې ياد وزيرستان کړه مولانا
مونږ نه وايو چې مـــــــه غنده ظلمونه د کشمير
زه نن هـــم د پردي جنګ د لمبو خشاک يم جي
زما مــــــــــــــشرانو هم کول جنګونه د کشمير
مـــــــــمتازه په کتاب يې جايزه واخسته پرون
پښـــــــــتون شاعر وييلي دي نظمونه د کشمير
ياره تا خــــــــو مې خالي ليدلے رنګ دے
زړه مې ګوره چې بيخي درپسې ړنګ دے
اے د امـــــــن خدايه زه څلويښت کلن شوم
اے د امــــــــــن خدايه هغسې لا جنګ دے
هر څــــــــوک خپله باچاهي لري باچا دے
هر چا خپل کچکول نيولے دے ملنګ دے
دې کتاب کښې (ش) شهيد او (ج) جهاد دے
دې کتاب کښې (ټ) ټوپک او (ت) تفنګ دے
بل رنــــــــــګ نه اخلي رنګماله دا پګړۍ ده
چې بل رنــګ ورباندې خيژي هغه لنګ دے
پښـــې يې پرې کړه چې په قد ستا برابر شي
آنجنابه!! يو ســــــــړے دے له تا دنګ دے
آذان .چـــــــــــيغې .او نغمې سره لړزيږي
ممـــــتاز څه دے؟ د ازل د تار آهنګ دے
دا زه نـــــــه يم دا تــــــه نه يې آيينې
دا زه څــــــــه شوم؟دا ته څه يې آيينې
زه به ځان ته په زاړه البم کښې ګورم
تـــــــــه پــــــه دوړو پټه ښه يې آيينې
د متروکې کوټې عکس د ستا مکين دے
خــــــــــــــــــپل وجود ته آيينه يې آيينې
مـــــــــــــــاتومه خو دې نه ګني قسم دے
نه هــــــــــــــــــــغه يم ،نه هغه يې آيينې
د سينګار خلق سنګسار کړل جـوړ حالاتو
دا چــــــــــــــــــې پړ مخې پرته يې آيينې
سترګې پټې کړم ويښته ګومنځ کړم لاړ شم
بـــــــــــــــــــــس همدومره راسره يې آيينې
د ډيــــــــــــــــــوې زيړه رڼا په ممتاز پاشه
چې زمــــــــــــــــــــا د حال حصه يې آيينې
په غـــــــم سرۀ شه دا سپيرۀ حقيقتونه
که مې وس وے ما به نه ليدل خوبونه
علامه!! قربان ،قربان د ستا له علمه
خو بل شــــان دي سحرونه ماښامونه
عـلامه!! د پاک الله رويي مې دروړے
نر شــــــــــه بيل کړه آيتونه او شعرونه
علامه!! ږيرې کښــــې او وهه ګومنځه
علامه !! زه به صـــــــــفا کړم ګلاسونه
عـــــــــــــــــــــلامه!! دا کتابونه دليلونه
نور څه شته که بس هم دغه دي حدونه؟
خدايه ! کاش چې په سينو کښې نه وے زړونه
خـــــدايه! کاش زړونو کښې نه وے ارمانونه
علامــــــــــــه!! ممتاز په دې خبره پوے کړه
وايي څه ؟ کــــــــــــــــــشيده شوي دسمالونه
جنګ راسره اوکړه جنګ مزه کوي لوفرې
سخت دې د بنګړيو شرنګ مزه کوي لوفرې
ژمي کښې شراب عجيبه کيف کوي قسم دے
اورې په خــــداے چې بنګ مزه کوي لوفرې
نه ګرځــــــــمه نور په لوپټو پسې بازار کښي
تا ســــــره خو هر يو رنګ مزه کوي لوفرې
ما تا پســـې کله ارمان کړے دے مغرورې؟
دا رمـــــــــــان زما د څنګ مزه کوي لوفرې
تا زما تصـــــــــــــــــــــوير په پروفايل لګولے
دومـــــــــــــره او همداسې ننګ مزه کوي لوفرې
مه وهه زنګونه راته ،مه وهه زنـــــــــــــــــګونه
بيا جــــــــــام بې مزې شي زنګ مزه کوي لوفرې
ستا مســــــکا په زړه کښې د ممتاز جوړوي شور
تـــــــش ګلاس د واورې کړنګ مزه کوي لوفرې
زه تور څـــــــــــــادر يم احتجاج يم بده ولې مني؟
زه تبــــــــــــــــاه حال تباه مزاج يم بده ولې منې؟
ياره ! مفتـــــــــــــــي يې فتوا ګر يې بده نه منمه
ياره! منــــــــــــــصوريمه حلاج يم بده ولې منې؟
باداره ! تا وييل خـــراج راوړه ،ما ځان راوړے
باداره! وا مې خله خـــــــــــراج يم بده ولې منې؟
حکيم جي! ما هغه نڅا کښې دے سکون موندلے
مــــــــــــــــداح د برجو مهاراج يم بده ولې منې؟
منم د رنـځ غوندې خپـــــــل ځان ته لګيدلے يمه
خو د خپـــــــــل رنځ خپله علاج يم بده ولې منې؟
ته بــــــــــــلاول يې ما منلے يې په سر او سترګو
چــــــــــې ستا تر څنګ لکه کماج يم بده ولې منې؟
مـــمتازه!! ما ورته وييل چې ته بي شک رباب يې
اوس د رب کړه دي زه دې باج يم ،بده ولې منې؟؟
زه تور څـــــــــــــادر يم احتجاج يم بده ولې مني؟
زه تبــــــــــــــــاه حال تباه مزاج يم بده ولې منې؟
ياره ! مفتـــــــــــــــي يې فتوا ګر يې بده نه منمه
ياره! منــــــــــــــصوريمه حلاج يم بده ولې منې؟
باداره ! تا وييل خـــراج راوړه ،ما ځان راوړے
باداره! وا مې خله خـــــــــــراج يم بده ولې منې؟
حکيم جي! ما هغه نڅا کښې دے سکون موندلے
مــــــــــــــــداح د برجو مهاراج يم بده ولې منې؟
منم د رنـځ غوندې خپـــــــل ځان ته لګيدلے يمه
خو د خپـــــــــل رنځ خپله علاج يم بده ولې منې؟
ته بــــــــــــلاول يې ما منلے يې په سر او سترګو
چــــــــــې ستا تر څنګ لکه کماج يم بده ولې منې؟
مـــمتازه!! ما ورته وييل چې ته بي شک رباب يې
اوس د رب کړه دي زه دې باج يم ،بده ولې منې؟؟
چــــــــــــــغې په لالي پسې خوبونو کښې وهم
دا شــــــــپيلۍ بايد چې جګو غرونو کښې وهم
ته خو څه سيګرټ او روپۍ نه يې له ما ورکه
تا پــــــــــــــسې هم ګوتې په جيبونو کښې وهم
جــــــــار دې له نامې شمه حسين پکښې راځي
ځــــــــــــــــان درپسې ټولو ماتمونو کښې وهم
خداے زما ګمان کښې په پوره معنا موجود دے
زه بــــــــــــــــــنده لامبو په سرابونو کښې وهم
هــــــــــو! پورته کوم ګڼو غږونو کښې خپل غږ
هــــــــــو! خپل مخ په دې ګڼو مخونو کښې وهم
تا پســــــــې په ښپو نه ځم څپلې نه غواړي ميخ
ځــــــــــــــــم په لاسو ميخ به لاسونو کښې وهم
اے عــــــــــــلامه! وه علامه! زه يم ستا په شان
نوم مــــــــــمتاز او لاس ډيرو کارونو کښې وهم
زه فــــــرات څه کوم ؟ شمر او يزيد څه کومه؟
زه د تاريخ  په دې لانجو کښې مزيد څه کومه؟
انکار .انکار وي . په دوه ټکو کښي مي اوکړو .اوشو
پــــــه وضاحت زما څه کار؟ په تمهيد څه کومه؟
زمــــا د کور ورانۍ  ته هم څه  مرتبه خو ورکړه
سړيه !  زه پــــــــــــه مرتبې د شهيد څه کومه؟؟
پــــه وينو لـــــيک مــــــبارکۍ  په ديوالونو د ښار
ته مـــــا لږ پوے کړه په سحر به د عيد څه کومه؟؟؟
د ارتداد  پــــه ويش  کښې  ولې درنه هير نه شومه؟
تــــه کــــه مـــــا پيژنې نو اوس به ترديد څه کومه؟؟
به بې حسيو کښې .بې حسو کښې .حيران پاتې يم
احساس  خو راکړه  خو په دومره شديد څه کومه؟؟
ممتازه  غــــــواړمه هنر .د روح او فکر ژوند  ته
ګني  نـــــو دا فـــــروخت  او دغه خريد څه کومه؟؟
يو نـــــــــــيم بدن جادو جادو کمال کمال وي خدايه
نه يــــــــــــــې ثاني وي په اسانه نه مثال وي خدايه
مونږ معاف کوه .مونږ ساده ګان يو ،بندګان هم يو
دا يو نيـــم کس په مونږه هسې ذولجلال وي خدايه
زه بــــــــــــــه تر څو پورې د تندې انتها شرموم ؟
تر کــــــومه پورې به  زما دغسې حال وي خدايه؟
زرګـــــر دې ټول عمر زرګر وي شکايت نه کوم
خو دا کـــــــــــلال به تماي  عمر کلال وي خدايه؟
ته قيـــــــــــــــــامت راوله بې شکه زه ځواب نه لرم
خو که بنده دې يم نو زما په خوله به سوال وي خدايه
کاش هـــــــــــــغه څوک راشي او يا تر هغه چا ورشمه
چــــــــــــــې هو بهو زما په شانې په جنجال وي خدايه
مـــــــــــــــــــمتاز همدومره لحاظ غواړي له دښنه ځينې
چــــــې په بې رحمه اذيت کښې خو مې سيال وي خدايه
د لــــــــمبه شوو چنارونو خبر چا راوړو؟ هوا راوړو
ښاره ! تر ما زما د غرونو خبر چا راوړو؟هوا راوړو
د شــــــــــهيدانو پتنګانو ايرې چا راوړې ؟ هوا راوړې
دا د روښـــــــــانه څراغونو خبر چا راوړو؟ هوا راوړو
دا د بې شـــــميره کاغذانو ټوټې چا راوړې ؟ هوا راوړې
مـــــــــــــا ته زما د ارمانونو خبر چا راوړو ؟ هوا راوړو
دا تر ساــحله کرښې ،کرښې څپې چا راوړې؟ هوا راوړې
د ســــــــــــــــــمندر د موسمونو خبر چا راوړو؟ هوا راوړو
مـــــا چې سروکي زمزمه کړل ما نه چا يوړل؟ هوا يوړل
ســـــــــــتا د بنګړيو د سازونو خبر چا راوړو؟ هوا راوړو
زمـا د تندې داستان داسې اسان چا خور کړو؟ هوا خور کړو
چرتــــــــــــــه د شويو بارانونو خبر چا راوړو؟ هوا راوړو
مـــــــــــمتازه ته چې په دې لاره ځې تنها درومه.رهبر نشته
ما ته د ورانــــــــــــو ورانو پلونو خبر چا راوړو ،هوا راوړو
ښه سهي جوګ دے
شــاعري جوګ دے
باچـــــــــا جي وايي
موسـيقي جوګ دے
عاشــــــــقي څه ده؟
عاشـــقي جوګ دے
زنــــــدګي جوګ دے
هو!زه جــــــــوګي يم
ميــــــکشي جوګ دے
بــــــــــــندګي څه ده؟
بنــــــــدګي جوګ دے
آشــــــنايي جوګ دے
زه نا تمــــــــــــام يم
تمــــــامي جوګ دے
ممــــــتاز ملنګ دے
ملــــــنګي جوګ دے
ډيره موده اوشوه چې نه وينم خوبونه جاني
بلا پــــــسې که سرچپه شي تعبيرونه جاني
لکــــــــه د دوو يارانو اړوي وختونه جاني
دا ګنـــــــــــــــاهونه او زما ندامتونه جاني
مونږ نه خو هير دي جنتونه،دوزخونه جاني
زمـــونږ قصه ده له پښتونه تر پښتونه جاني
په لونــــــــــګين لالي مي واچول لاسونه جاني
حيران دريان مې کړل قسم دے موسمونه جاني
ورپســــې او مې کړلې چغې او غږونه جاني
بيــــــــرته را نغلل پوره شوي ارمانونه جاني
دلـــــته مې ډير تنګوے نه شي پرهرونه جاني
دلتـــه ناوخته پورې خلاص وي دکانونه جاني
ممــــتاز چې تا ته کله او وايي شعرونه جاني
فــــضا کښې ګډ شي پينځه واړه اذانونه جاني
ډير په ځان ظالم وم.په ځان ګران ومه چې وم
زه هــــــريو کردار د خپل داستان ومه چې وم
مــــــــــــا لويدلي قبر کښې دفن کړئ مسلمانو
زه مـــــــــالک د داسي يو مکان ومه ،چې وم
اوس خــــــــو خير نه د چا په شان يم نه به شم
هو! يو وخت کښې زه د چا په شان ومه،چې وم
تا چې غـــــــــــــاړه راکړه ما ته څو کالونه پس
بيا هـــــــــــــــم درته هغسې جانان ومه،چې وم
تار وم ،په ربــــاب ،په سريندې که په ستار وم
ما ضــــــــــربې خوړلې په لړزان ومه،چې وم
څو دانې لونــــګ کفن کښې هم راسره کيږدئ
ســـــــــــخت د لونګينو په ارمان ومه ،چې وم
ما ته خو مـــــــــــــمتازه هغه اوس هم آيينه وه
اوس هم ورته هغــــــسې حيران ومه ،چې وم
تتو منــــــــــظرونو کښې به شمعې بلوم
خـــــــــپلو نظرونو کښې به شمعې بلوم
ماتو مــــاتو زړونو کښې به هيلې توکوم
ورانو مــــــــکانونو کښې به شمعې بلوم
بس په دې يو څو کښې به تازه ګلونه ږدم
نورو بوتــــــــــــلونو کښې به شمعې بلوم
زه د باچا خان او خوشال خان د در ملنګ
دغــــــــــــه مزارونو کښې به شمعې بلوم
ښـــــــــکلي د وطن به يادوم پرديه ښاره
ستــــــا په ماښامونو کښې به شمعې بلوم
رنــــــــګ سره به سوز درګډومه پسرليه
ګوره ګـــــــــــلابونو کښې به شمعې بلوم
څو کسان ممتازه سم په قهر دي قسم دے
ما ويـــــيل شعرونو کښې به شمعې بلوم
جــــــــــار پرودګاره! بيا سحر، بازار، هجوم
بيـــــــــــا د دفتر لاره! بيا سحر. بازار، هجوم
دري بجې دي شـــپه ده تکه زيړه ده سپوږمۍ
څو لـــــــمحې خماره! بيا سحر، بازار، هجوم
ښـــــه نو ګني بيا به ما په شور باندې سپارې
ښه نو ګــــــــني ياره! بيا سحر ،بازار هجوم
بس د خــــداے د پاره ځانه! ځان سره کښينم
بــــــس د خداے د پاره!بيا،سحر،بازار،هجوم
ما ته بيـــــــــــــــــا ماښام او يوه مسته تنهايي
تا تــــــــــــــه دکانداره! بيا سحر،بازار،هجوم
نه نو اے قمــــــــــاشه! بيا روزګار بيا ماملې؟
نه نو اے فـــــــــــګاره! بيا سحر،بازارهجوم؟
نه نو مـــــــــــــــمتازجانه بيا مسکا کاروباري؟
نه نو خود ازاره ! بيا ســـــــــحر ،بازار،هجوم؟
پور کـــــــــــــړه ښاريې له قبرستانه خاموشي
شوره! مــــــــــــــقدسه شوه بې شانه خاموشي
کـــــــــــــــفر وو خــبره کول ما دا کفر اوکړو
بده مـــــــــــــــې په ځان وه مسلمانه خاموشي
خداے ته وکسه! خپل ايمان تازه کړه په غږونو
خداے ته وکـــــسه! پريږده بې ايمانه خاموشي
څــــــــو پورې به راج په پيښور وي د چپتيا؟
څـــــــــــو پورې به ساتو کابل جانه خاموشي
دا آخــــــــــــر د کومې مسلې د پاره حل دے؟
دا د کوم مــــــــرض دارو دي خانه خاموشي
دلتــــــــــــــــــه به غږيږي د سوالونو سريندې
وي به دې کوڅــــــو کښې سرګردانه خاموشي
خپـــــــــــــــــــل شعرونه وايه ، ليونۍ ټپې کوه
ورکـــــــــه دې شي ورکه ممتاز جانه خاموشي
دۀ جُمعې شپه دۀ  پۀ درود سینه روښانه ساتم
زۀ  خو  فقیر  یمه  جونګړه   به  ودانه   ساتم
دۀ  محمد .ص..نامه  په  زوره  زوره اخلم ځمه
دۀ ژؤند ځنګله ستا فتنې  لرې  له  ځانه  ساتم
دۀ دې نه  لویه معجزه دۀ هغه  ذات به څه وي
چې زۀ  دې هم لکه د خوږ ګوتې  ایمانه ساتم
د محمد .ص. د  فیض  سایه  په  مخلوقاتو منم
څوک یمه زۀ  چې ئې محدود تر مسلمانه ساتم
زما  په   خوله   صلِ   علي   محمد   العربي
روح کښې ممتازه! دا سړه چینه روانه  ساتم
زما شـــــــــــــــــــــهيده لالا زما نجيبه لالا
قوم لا زخـــــمي زخمي دے زما طبيبه لالا
زمـــــــــا زمــــــريه لالا.زما منصوره لالا
ســــــره ده لا توره لالا، هره مور بوره لالا
جـــــــــار زمــــــا لويه لالا،جار زما نره لالا
لا اوس هم ستــــــر جرم دے.د حق خبره لالا
زمــــــــــــــــا اډياله لالا،زمـــــــا قامپاله لالا
کم ســـــــيال دې څه پيژني .د سيالو سياله لالا
زما حســــــــــــــــــــــينه لالا،اے علمداره لالا
د پښــــــــــــــــــــــــــتنو کربلا.لا دوامداره لالا
مـــــــــــــــــــــونږ لا اودۀ يو لالا، زما بيداره لالا
نصـــــــيب مو خوار دے لالا،برخه مو خواره لالا
مـــــــــــــــمتاز قربان شه درنه.ممتاز درجار شه لالا
چې څوک پښتون خواروي، هغه څوک خوار شه لالا
زه اکثر چـــــــــــــا پسې خراب شم .بيا اکثر ښه شم
خو خيال مې نه کيږي چې دا ځل دومره زر ښه شم
وا مــــــــــــــــــــلا!! زه هغه لالي پسي تباه برباد يم
غرق شــــې پيريان نه دي چې زه به په منتر ښه شم
چـــــــــــې مې د زلفو سره باد کړي ليونے شم خدايه
چې مــــــــــي بندي کړي په حلقه کښې د نظر ښه شم
کاش مــــــــــسيحا!! زه هم څو وخته وينې ،وينې شمه
کاش مســـــــــيحا!! بيا يـــــــــکايک لکه پرهر ښه شم
چـــــــــــــــې توبه اوکړم له شرابو نو ميين شم په چا
که دا مې حال وي خداے راستي که تر محشر ښه شم
مه ځــــــــــــــه قسم دے د ماښام په شانې تور سوځمه
کښــــــــــــــــينه چي لږ لکه نيمګړے مازديګر ښه شم
ممـــــــــــــــــــــتازه ځم عبدالغفور سره تبليغ ته ځمه
خو زه ډاريږم هــــــــــــــــسې نه چې سراسر ښه شم
چـــــــــې بيـــــــــا لالي پسي خفه شم بيا نشې اوکړمه
کاش ماضــــــــــي راشي او زه بيا هغه نخرې اوکړمه
زه چرت وهم چي ما په ځان کومې کانې او نه کړې؟
زه چرت وهم چې اوس په ځان کومې کانې اوکړمه؟
زه مــــــــــــــــــــــړې سندرې پسې دوه رکاته نفل کوم
رکوع کښې هاے هاے ،او سجدې کښې به ټپې اوکړمه
وعــــــــــــده ېې دا ده .چې جنت کښې به مزې کومه
خو شــرط يې دا دے چې تمام ژوند بې مزې اوکړمه
وطن مې ړنګ .ژوند مې تباه،هيلې مې خاورې ايرې
نورې د خـــــــــــداے د کړنو څومره تماشې اوکړمه؟
يو تبليغي، يو مــلا جان ، يو هغه مست پير صـاحب
ايمــــــــــــــــــانه!! وايه کنه چا سره لانجې اوکړمه؟
مـــــــــــــــمتازه تور څادر له غاړې تاوومه ،ځمه
د باچـــــــا خان بابا مزار کښې به څو شپې اوکړمه
په هــــــــــر يو عمارت لګي لوحه د عدالت
همـــدومره دے کردار،دومره قصه د عدالت
بلـــــکل تۀ اداکار يې خو سويه ده د ستا ټيټه
تــــــا او نۀ کړے شوه هو بهو چربه د عدالت
منصفه!! حال دے څه د نمر پرستو د قضيې؟
منصفه!! حال دے  څه په نيمه شپه د عدالت؟
مـــــظلوم لالے به چرته ځي ښاغليه خبرياله؟
چـــــــــــــــــــا نه کړه رسنيزه حادثه د عدالت
مــــــــــــــمتازه څه مانه او څه ګيله د عدالت
هر څــــــــــــه دي دستياب په کرايه د عدالت
مــــــــــــــــــــــــــمتازه منتظره رعايه د عدالت
مـــــــــــــــــــــــمتازه ډرامه ده،ډرامه د عدالت
مــــونځ کوه. اودس کوه، توبې کوه
ستـــــا په مزو سر دے او مزې کوه
ذکـــــــر د جنت کوه،قربان دې شم
ګــــــــــــــرم دے بازار مبالغې کوه
مــــــــا په قيامتونو او محشر سپاره
زه به دهوکې خورمه ته دهوکې کوه
شوق د خپـــل رباب او د باجې کوه
قدر د قاعــــــــــــدې او سيپارې کوه
ست هر يوميلمه ته تش د خولې کوه
کيمپ د مزدورانو دے او شپې کوه
ورځ ده مــزدوري کوه محنت کوه
شپه ده نور څــــه مه کوه نشې کوه
بيا جـــمعه ده ،بيا په ځان کانې کوه
يو بـــــــــــــجه ده غم د مصلې کوه
او په خوله بې شــــــــــکه ارادې کوه
زړه،زړه کښې انکار له سه روزې کوه
چاڼ اوسه ممــتازه په خپل ذات کښې ته
دود دے احــــــــــــترام هم د کوزې کوه
هاے شو زما ځانه! دا به څه کيږي؟
تا ســـره مې ورانه! دا به څه کيږي؟
خـــانه!! زه خو وايم دا به څه کيږي؟
وايه کنــــــــه خانه! دا به څه کيږي؟
زه پـــــاړه چنار کښې ميين شوے يم
شــــــاه سيد ميرانه!! دا به څه کيږي؟
ســـــتا کافرې سترګې بل بل څه وايي
ياره مـــــــــــسلمانه!! دا به څه کيږي؟
ته په هر چــا ګران يې زه به څه کوم؟
اے په مـــــا هم ګرانه! دا به څه کيږي؟
څه کـــــــوې ارمانه! هر هر څه کوې؟
څه اوکړم ارمـــــــانه!! دا به څه کيږي؟
ته چې ســــــبا ځې ممتاز په چا سپارې؟
جار دې شــــم مهمانه!! دا به څه کيږي؟
زه بــه اودۀ شمـــــــه خو سترګې به په ورۀ کيږدمه
زه ښــــــــه پوهيږم چې د څه خانه کښې څه کيږدمه
څه عجــــــــيبه مزل راپيښ دے ،په دې نه پوهيږم
زادِ ســـــــــفر کښې مازغه کيږدمه که زړه کيږدمه
ته د هـــــــــــوا غــــوندې راځي او که هوا سره جي
په هر حـــــــــــــال زه به يو څراغ په ديواله کيږدمه
خـــــــــــو د زړه حال دے ،پيرايه بې شک بدله سهي
په لاس دې خولۀ کيږدم که لاس په خپله خولۀ کيږدمه
زه د شـــــــــــــپې خپله تنده واغوندمه .پريوځم ياره
خو ســــــــــــــتا تصوير سره رڼې يخې اوبه کيږدمه
لاليه!! مــــــــــــــا له ښاره سر کښې ده سودا راوړې
لاليه! څنــــــــــــــــــــګه يې د ستا په زنګانۀ کيږمه؟؟
ممـــــــــــتازه کاش زما ارمان زما په ژوند پوره شي
چې دښـــــــــــمن وايي وسله کيږده ،زه يې نه کيږدمه
زه به نوم ګل کړم ته نامه کړه خوشبو
ياره!! ټول عــــمر راسره کړه خوشبو
ما ســـــره پټه شه دې خړ څادر کښې
سبـــــــا به ځم را په اوږه کړه خوشبو
واپـــس دې ولې کړه راغلې مسکا؟؟؟؟
په کوم قصور دې غرغره کړه خوشبو
تــا غاړه راکړه ،اوس جامې نه وينځم
تا ويـــــــيل نه چې ميلمنه کړه خوشبو
د هــــــــغې ضد وو چې يواځې به ځم
بيا تر خـــــپل کوره بدرګه کړه خوشبو
زمـــــــــــا خويونو زما شعر لوفر کړو
او جـــــــــــي بادونو اواره کړه خوشبو
مــــــــــمتازه! ما ځان ليونے کړو خپله
مـــــــا ځان ته خپله تر جمه کړه خوشبو
د ارتـــــــــــــــــداد دکاندارانو کړم مردود صنمې
راځه جمــــــــــــعه ده نن جوړه وايو درود صنمې
د دي رټليـــــــــــو فتـــوي ګرو ،پروا ولې اوکرو؟
راغـــــــــــــاړې وځه يادوو .رحيم .معبود صنمې
ما ته ليـــــــــــدلې له نـــــــزدې يې ګلا بڼې جينۍ
ما نا ديده ســترګو ته خار کړو خپل وجود صنمې
زمونږ پنډوکي کښې لونګو عسکر سم مدهوش کړو
هـــــــــــــــــغه عاجز لټول پنډو کښې بارود صنمې
زمــــــــــــــــا دا خړ څادر .او ستا دا زعفراني لوپټه
زمــــــــــــونږ تر مينځ د احترام دي دا حدود صنمې
ما ســـــــــــــــــــــــتا چشمانو ته بخښلي ،د کجلو لکۍ
اے!! رابــــــــخښې به اوس د بنګو يو نيم دود صنمې
په حــــــــــمد الله ارباب به رسم ستا انځور کړم ګوره
ممــــــــــتاز يم در به کړم رنګونو کښي نمود صنمې
ښار ته،  بازار ته ،  خريدار ته به دي اورسوي
زخمه! تصوير ې کړې اخبار ته به دې اورسوي
مينې ته وايه، چي وحشت خو به دې جرم بولي
دعا  ته  وايه   چې   آزار  ته  به دې اورسوي
خياله! لفظونه که ګونګي دي خو کمال هم لري
تۀ  باوري  اوسه   اظهار   ته به دې اورسوي
ګمان حيران پريښوم،دشک په څلور لارې کښي زۀ
يقينه  تا  وييل  انکار   ته  به دې اورسوي
ممتازه نور له سنګ پرستو بغاوت په کار دے
ګني د غرو به دې کړي غار ته به دې اورسوي
زه د تلونـــــکو د لوظونو نه ډاريږم
زه د ګــــــــــاډو هارنونو نه ډاريږم
دليلونو !! زمـــا هم څه چاره اوکړئ
زه قــــــــــسم دے متلونو نه ډاريږم
زه د کرښـو په عذاب کښې مبتلا يم
کــــــــــــتابتونه!! کتابونو نه ډاريږم
زه د خــــــــــپلو ارمانونو نه ډاريږم
زه د خــپل کور د څيزونو نه ډاريږم
سوزه!! څه اوکړم سازونو نه ډاريږم
تندې !!څه اوکړم جاــمونو نه ډاريږم
خوبه!! څه اوکړم ؟خوبونو نه ډاريږم
تصوره!!تصـــــــــــويرونو نه ډاريږم
د لالي د قـــــــــــــــــسمونو نه ډاريږم
مــــــــــــحبته!! زه رسمونو نه ډاريږم
اے لمـــــحې!! زه د کالونو نه ډاريږم
اے ســـجدې!!زه رکعــتونو نه ډاريږم
اے نغمې!! زه آذانـــــــــونو نه ډاريږم
اےګـــناه!!زه ثـــــــــــوابونو نه ډاريږم
اے مــــمتازه !! ستا شعرونو نه ډاريږم
اے مـــمتازه!!د ـــــــسوالونو نه ډاريږم
وزر مـــــــــې نه وو خو تا بيا هم تر دې راوستمه
يــوې پنـــــــــجرې نه دې تر بلې پنجرې راوستمه
ړانده يې کـــــــــښينول .زما يې ژبه غوڅــه کړله
او بـــــــــــــــــيا يې زه د سنيما په پردې راوستمه
ما خپل غوڅ شوے سر په دواړه لاسه کلک اونيوو
هــــــــــغه په شپه کښې د حيات تر چينې راوستمه
شـــــمرې تندې مې مات شوے جام په شونډو کيښو
يزيد خـــــــــــواهش تر هرې سوې خيمې راوستمه
زه تجــــــــــــــــــسس له هر مندر تر کعبې راوستمه
الئ !! يوې مـــــــــــــــــــــزې تر بلې مزې راوستمه
ارمانه!! جـــــــــــــــار دي شمه تا تر هغې راوستمه
ځــــــــــــــــه تيکسي وانه!! تا تر خپلې اډي راوستمه
خـــــــــــــداے خبر چا د نزاکت تر کوڅې راوستمه؟؟؟
خــــــــــــداے خبر چا لکه د سر تر پردې راوستمه؟؟؟
بس ســـــــــــــــــــما عته!!! تا تر دغه قصې راوستمه
بـــــــــــــــــــــس بصارته!! تا تر دي نندارې راوستمه
مــــــــــــــــمتازه!! چا ولې تر دې ميکدي راوستمه؟؟؟
مـــــــــــــــمتازه!!!! چا ولې آخر تر توبې راوستمه؟؟؟
جـــــــــــــــلوس آباد ساتم .آباده به جلسه ساتمه
زه په خــــــــپل ځان د لونګين لالي سايه ساتمه
نه ،نه پيغور او تهمت ،سپکې سپورې نه دې زما
صــــــــــــــــاحبه!! زه تحليل ساتمه تجزيه ساتمه
اے !! تا ويــــــــــــيل ،بنګړي ساتمه لوپټه ساتمه
اے!! زه تر اوســــــــــــه رديف ساتم قافيه ساتمه
اے!!! تا وييــــــــل د پوهنتون بس کښې ټپه کومه
اے!! زه تر اوســـــــه په رباب ګرمه حجره ساتمه
اے!! مــــــــــــا نه تا ته خط ليکلے ،نه يې بيا ليکمه
اے!! په مــــــا رحـــــــــــــم اوکړه بيا هم لفافه ساتمه
نه نو زمــــــــــــــــــــــــا په توازن اعتراض ولې کوې؟
څنــــــــــــګ کښې باجه ساتمه لاس کښې سيپاره ساتمه
ستــــــــــــــا په قسم څه باور شته؟ قسم دے ستا د پاره
سر کښــــــــــــې سودا ساتمه،زړه کښې انديښنه ساتمه
ممـــــــــــــــــــــــتازه سترګو کښې تمامه ښاريه ساتمه
ممـــــــــــــــــــــــــــتازه ذهن کښې تمامه هديره ساتمه
مـــــــــــــــــــــــمتازه يو ځاے سياست او فلسفه ساتمه
ممــــــــــــــــــــــــــــتازه لوښي د کاله په سليقه ساتمه
مـــــــــــــــــــــــــــــــمتازه خپله تنده څه نماينده ساتمه
ممـــــــــــــــــــــــــــتازه زه کنډول ساتمه پيمانه ساتمه
مـــــــــــــــــــــــمتازه زه مزاج مشکل او عجيبه ساتمه
منـــــــــظور مې خوښ دے اسفنديار سره رشته ساتمه
چې وايم نور مـــې مه وژنه باداره! نو غدار يم ؟
زه وياړمه چې يم
چې نه وينځمه لاس له خپل اختياره! نو غدار يم؟
زه وياړمه چې يم
چي وايم چــــې زما اوبه زما دي! نو غدار يم؟
زه وياړمه چې يم
چې وايم چي دا غرونه شنه زما دي !نو غداريم؟
زه وياړمه چې يم
چــــې وايم چې زما ښارونه ړنګ دي! نوغدار يم؟
زه وياړمه چې يم
چې وايم چې ستا چارې د اورنګ دي!نو غدار يم؟
زه وياړمه چې يم
زه غـــــــواړم چې شي رايه محترمه! نو غدار يم؟
زه وياړمه چې يم
زه غواړم چې مونږ اوځو له تورتمه! نو غدار يم؟
زه وياړمه چې يم
زه وايم لر او بر خو يو افغان دے ! نو غدار يم؟
زه وياړمه چې يم
زه وايم چـــې همدا زما ايمان دے! نو غدار يم؟
زه وياړمه چې يم
زه وايم پيــــــروکار د باچا خان يم ! نو غدار يم؟
زه وياړمه چې يم
زه وايـــم چې په هغه لار روان يم ! نو غدار يم؟
زه وياړمه چې يم
زه وايم چــــې ممتاز يمه پښتون يم! نو غدار يم؟
زه وياړمه چې يم
زه وايم چې منکر د تور قانون يم! نو غدار يم؟
زه وياړمه چې يم
دا د ذليــل دښمن ګريوان دے ،تار تار يې يوسئ
کړے نن امر خوشال خان دے،تار،تار يې يوسئ
دا ظالم لښـــــــــکر بيرغ دے ،تار،تار يې يوسئ
دا د وحشــــــي خلقو نښان دے،تار،تار يې يوسئ
دا چــــــــــــــي يې مونږه ډوبولو، بې له قصوره
دا د هـــــغې کشتۍ بادبان دے ،تار،تار،يې يوسۍ
نن د خـــــــــــوني ليوۀ څرمن ده .ستاسو لاسونه
نن خو پوره ستاسو ارمان دے .تار،تار،يې يوسئ
د ليـــــــــــوني ممتاز دا خوب دے.بس پوره کيږي
شليدلے جــال د يو شيطان دے ،تار ،تار،يې يوسئ
زبرګه!! پيسې لرې او ځان ته دې جانان واخستو
زبرګه!! پيـــــسي لرې په بيعه دې آسمان واخستو
بازاره!! ځــــــــه کنه ما هم د ستا احسان واخستو
مــــــا د وډکې بوتل نن لس روپۍ ارزان واخستو
زه په کباړ کښې ګرځيدم ،چې يو څه واخلم خدايه!
جار دې له نومـــــه شمه ربه ،ما خپل ځان واخستو
بـــــــــــيا مقرر شو نرخ زمونږه د نصيب او تقدير
بيــــــــــــا يو څو خلقو د يو څو خلقو ايمان واخستو
د کتـــــــــــــــــــــــــــابونو سوداګره!! يو تپوس کومه
چا پنج کــــــــــــتاب ،چا د خوشال بابا ديوان واخستو؟
ډير ګــــــــــــــــــــــرد وهلي يقينونه وو د خرڅ د پاره
زمـــــــــــــــا ذوق بيل وو ما تازه .تازه ،ګمان واخستو
مــــــــــــمتازه!! ته او خداے د ګل درک لا چرته لګي؟
مـــــــــــمتازه!! ستا منـــــم چې بيا دې هم ګلدان واخستو
دانه دانه د خپل خواهش په انګار تاو را تاو شوم
لکــــــــــه لوګے د سپيلنيو په يار تاو را تاو شوم
مـستې سودا کښې د ارمان په مزار تاو راتاو شوم
لکه مـــــــــارغه له هغه سوي چنار تاو راتاو شوم
بنـــګړي دي ليچو ته پيکه دي ،لوپټې دې رنګ ته
ستړے شوم ،شل وارې په دغه بازار تاو راتاو شو
ستـــــــــــــا لنډ مهاله يارۍ بدې کانې اوکړې په ما
لکـــــــــــــه کاغذ د بړبوکۍ په ناتار تاو راتاو شوم
ممـــــــــتازه زه د خپل وجود د ساز شليدلے تار يم
مـــــــــمتازه زه د خپل وجود په ستار تاو راتاو شوم
تياره خوره ده لالټين راواخله
لاليه شپــــه ده لالټين راواخله
د بلا ويره،خـــــــوره ده ډيره
دا ډيره ښــه ده لالټين راواخله
دڅه کتاب دے؟د چا کتاب دے؟
دا څه لانجه ده؟ لالټين راواخله
باتـــــــوره ځوانه! خبره واوره
لاره اوږده ده لالــــټين راواخله
لړمان ډير دي.ماران بې شميره
وطــــن ميره ده لالټين راواخله
دا د ژوند پيـــغله لړو کښې پټه
ډيره ښايسته ده لالټين راواخله
ممتازه خوف دے.بيا ګنګوسې دي
بيا څه قـــصه ده؟ لاليټين راواخله
په ګل ناست يو پرپرک وزر پرانستي
زمــــا شعر ،زما درک وزر پرانستي
بيا ماښام ؟ بيا يو اميد وزر پرانستې؟؟
بيا ماښام؟ بيا ښاپيرک وزر پرانستي؟؟
زه مـــارغه ساتم .مارغه بندي کوم نه
مــــــا ساتلي دي د شک وزر پرانستي
غني خانه!! په ګو ګو وې، په ګوګو دي
او نه ويني ګـــــوګوشتک وزر پرانستي
تاريکيو هــــــــــر وزر بيا بيا قينچي کړو
لـمره!! پريږده د هر څرک وزر پرانستي
هيـــــــــــــڅ ببرک وزرې نه لري .جنابه
نو تا څنګـــــــــه د ببرک وزر پرانستي؟؟
اے د شـــــــــــــاتو مچۍ او وايه ممتاز ته
څه دي ؟ تا چې خپل نازک وزر پرانستي
مــــــــــــــــونږ د ځوانيو دومره ډيرې جنازې يوړې
چــــــــــــــــــــــــــې هديرو نه و بادونو لوپټې يوړې
هـــغويي دي کيږدي د اتوم فارمول ميوزيم کښې کنه
چـــــا چــــــي په ډير وياړ ميوزيمونو ته نيزې يوړې
هغـــــــــــه هم خلق وو دې ښار ته يې نغمې راوړلې
دغــــــــــــــــــه هم خلق دي له ښاره يې نغمې يوړې
ما د چا عکس خوندي په سترګو کښې راوړے نه دے
وروره ! ا راوړې آييــــــــــــــــــــــنې ما آيينې يوړې
ځـــــــــــــــنو خو نه فکر راوړے وو ،نه مسته سودا
جـــــــــــهانه!! ځنو خو څيرې راوړې ،څيرې يوړې
زمــــــــــــا عذابه ! لا اوس هم زما سينه کښې اوسې
شــــــــــــــــــــوخه زړګيه که هغۀ او که هغې يوړې
ممـــــــــتازه مونږ په هر څراغ څلے جوړ کړے اول
مـــــــــــــــــــــمتازه مونږ بيا هغه څلي ته ډيوې يوړې
بيــــــــــــــــــــــــــــګاه مې بيا خوب کښې ليدلي چنارونه
خدايه ! سيوري .سيوري خلک له ځانه وا نه خلي اورونه
بيــــــــــــــــــــــــــــګاه مې بيا خوب کښې ليدلي تنورونه
خـــــــــــــــــــــدايه ! بيا لکه له جونو بې تپوسه دي ودونه
بيـــــــــــــــــــــــــــــــګاه مې بيا خوب کښې ليدلي ستارونه
خـــــــــــــــدايه بيا لکه چپ کيږي ،ورتير زړونو ته غږونه
بيــــــــــــــــــــــــــــــــګاه مې بيا خوب کښې ليدلي دستارونه
خـــــــــــــــــــــــــدايه بيا لکه غوڅيږي له غروره ډک سرونه
بيـــــــــــــــــــــــــــــــــګا مې بيا خوب کښې ليدلي سرۀ لاسونه
خــــــــــــــــــــــــــــدايه بيا لکه چې چرته چمبو واخستل اورونه
بيـــــــــــــــــــــــــــــــګاه مي بيا خوب کښې ليدلي ډير خوبونه
خــــــــــــــــــــــــدايه بيا لکه په ما را اوري بل رنګې شعرونه
بيـــــــــــــــــــــــــــــــــګاه مي بيا خوب  کښې ليدلي زيړ ګلونه
خــــــــــــــــــــــــــدايه بيا ممتاز ته پيښ دي .اواره شان مزلونه
د ــــحرف ياري ،د سر ياري،د رنګ ياري هم کوم
زه د حـــــــــــلالې مزدورۍ تر څنګ ياري هم کوم
اوس هم اکــثر د چينار سيــــــــــدوري ته دمه کومه
دنګې !! تر اوســـــــــه لا  د هغه دنګ ياري هم کوم
شــــــــــــــــــــيخه!!! دانه،دانه،دانه،لکه تسبې لويږمه
خـــــــــــــو کله زه لکه ګنګرو د شرنګ ياري هم کوم
کــــــــــــــه د قلم غوندې د اوچې روشنايي ښکار يمه
شـــــــــــــکر د تورې غوندې زه د زنګ ياري هم کوم
بلها کـــــان دي چې په سپينه ورځ ترې څنګ وهمه
يو څو کســــــان دي چې يې زه د څنګ ياري هم کوم
ته خـــــــــو بلها شيشه مزاجه يې ،خداے خير اوکړو
ما خــــــــــو وييل چې تاسره تر جنګ ياري هم کوم
مـــــــمتازه يو دوه کښې حيران دے ،هغه نوے سړے
شــــــــــعر  د خوشال وايم .د هر ملنګ ياري هم کوم
د ارتـــــــــــــــــداد دکاندارانو کړم مردود صنمې
راځه جمــــــــــــعه ده نن جوړه وايو درود صنمې
د دي رټليـــــــــــو فتـــوي ګرو ،پروا ولې اوکرو؟
راغـــــــــــــاړې وځه يادوو .رحيم .معبود صنمې
ما ته ليـــــــــــدلې له نـــــــزدې يې ګلا بڼې جينۍ
ما نا ديده ســترګو ته خار کړو خپل وجود صنمې
زمونږ پنډوکي کښې لونګو عسکر سم مدهوش کړو
هـــــــــــــــــغه عاجز لټول پنډو کښې بارود صنمې
زمــــــــــــــــا دا خړ څادر .او ستا دا زعفراني لوپټه
زمــــــــــــونږ تر مينځ د احترام دي دا حدود صنمې
ما ســـــــــــــــــــــــتا چشمانو ته بخښلي ،د کجلو لکۍ
اے!! رابــــــــخښې به اوس د بنګو يو نيم دود صنمې
په حــــــــــمد الله ارباب به رسم ستا انځور کړم ګوره
ممــــــــــتاز يم در به کړم رنګونو کښي وجود صنمې
ما بلـــــــــها ساندې وييلي دي هارونه
چې سـتا سانده وايم وير کوي حرفونه
ستــــا ماتم نور دے ما کړي ماتمونه
د ټټر په ځاے مې مخ ته ځي لاسونه
ما ليــــدلي دي ډير مړي ډير لاشونه
ســتا جسد پاشي د نوي ژوند رنګونه
ستا د وينو څاڅکي څه ؟ خو څراغونه
څــــــــــراغونه څه؟ تيارو ته ځوابونه
خانه!! ســـتا هغه درانۀ .درانۀ خويونه
بـــــــس بيخي د باچا خان بابا عکسونه
ســـــــــــــتا خبرې ،بيانونه ،تقريرونه
د اخــــــــــــــلاقو .تعبيرونه،تفسيرونه
هغه چا چي ته محروم کړې له ژوندونه
هـــــــــــــــــــره ساه يې لعنتونه،لعنتونه
ته خـــــبر وې چي خواره دي وحشتونه
بيا دې هــــــــــم ويشلې هيلې او خوبونه
ته خــــــــبر وې چې چاپيره دي مرګونه
بيا دې هـــــــم له ژونده ډک وو پيغامونه
پوهـــــــــــيدې چې به دښمن کوي چلونه
بــــــــيا دې هم د ورور ولۍ کول غږونه
او د ستــــــــــــــا د قتل اوشول اعلانونه
نه په خداے که تا فنــا کړي ټول مرګونه
وا هارونه ! ستا ننـــــــــــګونه،واه پښتونه
د بــــــــــــــــشير لالا په پلونو د ستا پلونه
خــــــان جي!! اوس څه حسابونه ،کتابونه؟
ســــــــــتا احسان په پښتنو دے لکه غرونه
دښــــــــــــــمنان دې شول رسوا په عالمونه
خان جي! خير که څوک يې نه اخلي نومونه
خــــــــــــان جي!! څه د مسافر ممتاز آهونه؟
په مــــــــــــزار دي هم هم ګلونه ،هم شالونه
بس نادانۍ کښـــې يو ارمان،بــــس بې خودۍ کښې يو آذان
بس يو معصوم غوندې جانان،بس يو معصوم غوندې ايمان
يــوه ټپــــــه ،يو يـــــــا قربان،د ســــــپوږمۍ شپه او بيابان
د خپــــــــــــــل تنها سرور قصه ، د خپل تنها وجدان ،بيان
يو ســــــــــمندر د اذيـــــت ،يوه کشــــــــــــــتۍ د تاند اميد
يـــــــــــــــــــوه هــــــــوا ده طوفاني،او مقابل يې يو بادبان
يــــــــوه ادا د يــــــو لالــــــي يوه دنيـــــــا او يو جـــــهان
زه پريــــــــــــشان،او زه کامران ،زه شهزاده د دې داستان
بـــــس يو احسان لکه د مرګ،بس دا يو مرګ لکه احسان
چې شــــې اسان کارونه ګران ،نو ګران کارونه شي اسان
دا د شـــــــــــــــرابو يو دکان ،د مـــــــــــفرورانو ياغستان
او دا جـــــــــــــــــــــمات عظيم الشان،د هر زاهد دارلامان
ښــــــــه دا ممتاز عجب انسان ،نه په تاوان نه په هيڅ زيان
ښــــــــــــه دا لوفر د کوم زمان؟ ښه دا لوچک د کوم مکان؟
په دومره ښکلو کښې چې زه د چا جانان نه شومه
ژونده!! ســــــــلام راته کوه له تا ستومان نه شومه
مــنم!! پيسې نشته ،په ورکړه کښې يې نه شوم نامي
خو د زړه ورکړه کښې سخي ارسلا خان نه شومه؟؟
اے وروره!! زه يــــــــمه تولـــــــــــــيد زما د خپلې انا
بازار بې شــــــــــکه غورځيدو خو زه ارزان نه شومه
هــــــــــــــرې توبې ته وړمه رويي د خپل کافر ندامت
په خپــــــــــــــلو کړنو توبه ګار شوم ،پښيمان نه شومه
مــــــــــــا د هر قهر مخ ته حرف وو لکه  ډهال نيولے
مـــــا ســـــــــــــره توره نه وه ،شکر ،قهرمان نه شومه
نيــــاګره فـــاله!! چې لويدمــــــــه هيـــــــــــــچا نه ليدمه
نيـــاګره فــــــاله!ســـــــتا په شان وم ستا په شان نه شومه
دښمـــــــــــــــــنه!! خاورې دې ارمان شو په ممتاز د بري
زه ســـتا په وړاندې باچا خان شوم .خوشال خان نه شومه
چا تــــــــــــــــه خـــفه ومه خو چا پسې خفه نه ومه
زه هـــــــــــــــــم هغه ومه .خو زه بلکل هغه نه ومه
داســــــې قراره قرارۍ کـــــــــــــښې تالا شوے يمه
چې بل څوک څه کوې؟خپل ځان ته هم غصه نه ومه
تــــــــا ته مې څــــــــــو وارې دراوکتل،بيا اوشرميدم
حســـــــــــــــــن پرست ومه خو دومره کمينه نه ومه
روايتي غــــــــــــــــــوندې مې ځان کړو ملامت يارانو
ګنــــــــــي په خپـــــــــلو کړو زه دومره شرمنده نه ومه
اے د زندان مـــــــــــــــالکه !! زړونو کښې پوهيږو سره
زه ســــــــــــــــــتا بندي ومه بې شک،خو ستا بنده نه ومه
وخت وو،چې تا هم هيڅ نظر کښې ځاے موندلے نه وو
وخــــــــــــــت وو چې زه هم دهيڅ ښکلي ګزيده نه ومه
دا خو چـــــــــــــې ته راسنجيده شوې ،نو زه هم خراب شوم
ګنـــــي ته خـــــــــــــــــــداے منې؟ زه دومره سنجيده نه ومه
مــــــــــــــــــــــــــــــــــمتازه !! يو مخالف هم نه وو زما د معيار
چــــــا ســـــــــــره ځــــــــــــــــــــــــــکه اختلاف ته آماده نه ومه
لږ تابــــــــــــعدار،ډير تابعدار،ښه تابعدار شي سړے
بيــــا لږ بيزار،بيا ډير بيزار،بيا سم بيزار شي سړے
لږ لږ آزار،بــــــــــيا ډير آزار، بيا سم آزار شي سړے
لږ لږ هښيار ،بيا ډير هښيار ،بيا سم هښيار شي سړے
لږ څـــه زخمي،بيا ډير زخمي،بيا يو پرهار شي سړے
لږ لږ فنـــــکار.بيا ډير فنکار ،بيا سم فنکار شي سړے
په چــا ميين ،چا پسې ورک ،چا پسې خوار شي سړے
لږ مــــزيدار.ډير مــــزيدار ،ســـــــم مزيدار شي سړے
لږ لکه بنـــګ شي سړے .لږ لکه آنـــــــــــار شي سړے
لږ د تيـــراه شي سړے .لږ د کنــــــــــــدهار  شي سړے
لږ ناشــــناس.لږ باچـــــــــــا جي.لږ،لږ ګلزار شي سړے
شــرنګ شي ،شرنګا شي ،او بيا يو دم شرنګهار شي سړے
مــــــــــــــــم شي،ممتاز شي ،د وړو لويو د کار شي سړے
مــــــــــــــــړ شي ،دفن شي او د خاورو يو انبار شي سړے
داســــــــــــــې نه ده چې يو دم پسې خراب شوم
په ورو.ورو، خراب شوم ،سم پسې خراب شوم
چې مې څنګ کښې ناست وو،هم پسي خراب وم
چې مــــــــــــې تلو له څنګه هم پسې خراب شوم
تا خو هــــــــــــــــــــــــم را منع نه کړمه ايمانه
ګـــــــــــــــــوره زه درنه صنم پسې خراب شوم
محترمه!!! احـــــــــــــــــــترام هم ،تور جادو وي
محترمه!! محـــــــــــــــــــــــترم پسې خراب شوم
په خـــــــــــــــــوله وايمه چې هيڅ نه دي راشوي
زړه کښـــــې وايم ،چې ( منـــم) پسې خراب شوم
د خـــــــــــــــــــــــپل خړ څادر احرام تړلے ګرځم
پـاکه خــدايه!! کوم حــــــــــــــــرم پسې خراب شوم
د يو عـــــــــــــــــــــــــکس د انتظار ګرمۍ ممتازه
مـــــــــــــــــــــا وهي لکه الـــــبم ،پسې خراب شوم
چې لاړ شې څه تورې کانې اوشي په ما جانانه
زه نه ښــــــــــيرې درپسې اوکړم نه دعا جانانه
هــــــغه ســړے وو د کامل تخليق سودا اخستے
هــغه ســړے نه شو د خداے غوندې تنها جانانه
مبـــين،مـبين دې د يسين په شانې ورو ورو لولم
الاپ کــــــــــوم دې زما،سـا،رے،ګا،ما،پا جانانه
ســــتا د خندا د ګنګروګانو شرنګ راځي ناڅم نه
زه وزګار نه شوم چې ملنګ شم په ريښتيا جانانه
اوس چـــــــــرت وهمه کله تا ته کله ځان ته ګورم
تــــــر تــــــــــــــا راوستے يمه کومې مدعا جانانه؟
هغه مـــــــــــــمتاز،هغه په ځان ظالم لا هغسې دے
نه تــــــــرې ته هير شوې نه پريږدي خپله انا جانانه
د ستـــــــــا له واکه نه وتې د ستا مغرورې سترګې
له مــــــــا بې واکه غوړيدې زما مزدورې سترګي
دا يو نـــــــــــيم مخ بيخي جنت وي د مخونو خدايه
مـــــا يو نيم مخ کښې دي ليدلې لکه حورې سترګې
د روغـــــــــو خـــــلقو ښاريې همدومره پوهه راکړه
اوس ځــــــان ته ډيرې غړوم خپلې رنځورې سترګې
په نــــــــــــــــظارو د بنديز قتل کښې شاملې وې جي
اوس مې د خپل نظر تيراه کښې دي مفرورې سترګې
مــــــــــــــــــــمتازه! ما پسې ژړلي لکه پلار د شهيد
مـــــــــمتازه! لا مې وير کوي ورپسې بورې سترګې
دا پـــه تا پسي زما د زړګي څړيکه
دا به نـــــــه کړم د دنيا سره شريکه
مــا به ځير ځير درته نه کتل معصومې
کــه ته نه وے د نقطې غوندې باريکه
هغه زنګ وهي چې دې اختر ته راشه
زه مـــــجبور يمه چې قطع کړم اړيکه
د دعا سره جوړه به تر عرش لاړ شي
په ورغوو.ميـم،ميـم، ت، الف ،ز،ليکه
ســــــــــر تر پايه انګازه شومه ممتازه
ما وهلې وه د ځان په دشت کښې کريکه
ســــــــتا د موبايل د شميرې دي مقدسې هندسې
ګنـــــي زمــــــا په يادو نه ياديږي هسې هندسې
ما په هندســــــو کښې دي ليدلي پريشان شعرونه
ما په شــــــعرونو کښې ليدلې دي ګنګسې هندسې
زه په حــــــرفونو کښې ځان اونغاړمه ساه واخلمه
چې مې روزګار کړي راپسې لکه غومبسې هندسې
د پښــــــــــــــتنو په تابوتونو يې نومــــــــرې ليکلې
نه مې هيريږي د اوږدۀ فــــــــهرست نجسې هندسې
د انتــــــــــــــــظار د شپو د ډار عذاب ،ممتازه توبه
له کلــــــــــــــــــــينډره به راتلې لکه خپسې هندسې
کـــه د اقرار،که د انکار قايل يم
زه مې د خپل پروردګار قايل يم
يوه ســـــــيلفي راسره واخله کنه
زه په لــــــــمحو د اعتبار قايل يم
وفــــا،جفا،کرم،ستم ،ټول بکواس
زه د لالي د هــــر يو کار قايل يم
اے مداري !! ستا تماشه هم کوم
خــــو ياد ساته زه د مدار قايل يم
شنکر جي! زه په پيغلتوب قسم خورم
زه د انوشــــــــــــــکا د ستار قايل يم
دا دومره شور به آخر څوک پيدا کړي؟
دې مــــــــــامله کښې زه د ښار قايل يم
ممـــــــتازه هر ښکلے بلها ښکلے دے
نن ســـــــــــــبا زه د خپل معيار قايل يم
په کـــــــــــــــــتابونو ،کاغذونو راته بنګ دوړوي
او جــي! يو دے چې په څيزونو راته بنګ دوړوي
مــــــــــــــــړ مړ غږيږي ،شرابي،شرابي ګوري راته
دا څــــــــــــــــه ظالم دے په شعرونو راته بنګ دوړوي
په تا د بــــــــــــــــــنګو په موسم کښې ميين شوے ومه
اوس خـــــــــــــداے په ټولو موسمونو راته بنګ دوروي
د لوپــــــــــــــــــــــــــــتې په ټکور غلي کړي زاړه زخمونه
خــــــــــــــــــــــــو په دې څو تازه زخمونو راته بنګ دوړوي
زمــــــــــــــــــــــا يو يار مولانا ما ته ساخت کښې ليکي ټپه
او په اکـــــــــــــــــــــــــــــــثرو تعويزونو راته بنګ دوړوي
زه هــــــــــــــــــــــــــــــديره کښې وم موسم وريځې راوستلې
مـــــــــــــــــــــــــــــا وييل ځه،په داستانونو راته بنګ دوړوي
مــــــــــــــــــــــــــــمتازه خود د ګل ټټر کښې ورليږمه رانجه
ولــــــــــــــــــــــــــــــــې په برګو د سمالونو راته بنګ دوړوي
په وران زړه به ســـــــــــــــيلونه د ښار هم کوو راځه
زړګيــــــــــــــــــــــــــــه يو سړي پسې ماتم کوو راځه
زرګيه !! بس دې نور د خپل خواهش په خلاف نه ځو
مونږ هـــــــــــــــــــــره لوفري اوکړه دا هم کوو راځه
زړګيه!! هر ســــــم کار کښې فايده شته خو مزه نشته
پټ ،پـــــــــــــــټ به داسې يو نيم کار ناسم کوو راځه
په دې شرط چې به ځي بې باوري زمونږ له مينځه
راځـــــــــــــــــــــــــه لاليه! يو بل ته قسم کوو راځه
راځـــــــــــه! که ته د بت په شانې کړے يې يو بت
راځه،ښــــــــــــــــه په ښکاره صنم صنم کوو راځه
راځـــــــــــــــــــــــــه يوه خطا په هر قدم کوو راځه
راځـــــــــــــــــــــــــه يوه سجده په هر قدم کوو راځه
راځــــــــــــــــــــه کنه د يو بل سره جنګ کوو راځه
راځـــــــــــــــــه يکســـــــــانيت باندې ستم کوو راځه
ممـــــــــــــــــــــــــــــتازه پخلا کيږو به يو دم په هغه دم
يـــــــــــــــــــــــــــو بل نه به ګيلې هم دم په دم کوو راځه
سپيـــــــــنه پرده ،خالي تالار او ممتاز
د ننــــــــــــــدارې يو انتظار او ممتاز
د ناکامـــــــــــــۍ دا تصوير سم مکلمل
د اظـــــــــهار هڅه .او اظهار او ممتاز
دا بيل څــيزونه دي جي.مخکښې تير شه
د مـــــــــمتاز شعر ،ددۀ کردار او ممتاز
اے !ته يو عکس واخله چې څنګه ښکاري؟
دا يو بې نومـــــــــــه ړنګ مزار او ممتاز
ټيـــــــــــک ده چــې ستا درک او نه لګيدو
بيا د يـــــــو بل شـول ستاسو ښار او ممتاز
دا د کيـــــــــــــــــــمرې مهرباني ده جاني
ګـــــــــــــــــني نو دومره مزيدار او ممتاز
جوړه ،جـــــــــــوړه ګرځي ،ګناه او ثواب
يارانـــــــــــــــــو اوګورئ ،اختيار او ممتاز
اختيار..........اختيار الله جان اورکزے
هر څوک دې شي بې زوره بې آزاره لکه  ډم
ځــــۍ ژوند اوکړو د څو ورځو د پاره لکه ډم
ځـــــئ هرکلي ته يوسو يو يو زيرے د ښادۍ
ځــئ کچ په دې غرض کړو هره لاره لکه ډم
زه کــــــله  د تذليل په انتها کښې خنديدے شم
زه دومــــــــــــــره حوصله نه لرم ياره لکه ډم
په چـــــپه خولۀ چا کومه ناروا کړله برداشت؟
په روڼ تـــــــــندي چا اوکړه هره چاره لکه ډم
مولا  خو دي له خولې واخله کږې کږې خبرې
دعــــــــــا دې له خولې اوځه بې اختياره لکه ډم
په چـــيغې کښې ټوپک سره روان يې ،شا ته ،شاته
د ډول ســــــــــــره را وړاندې شه سالاره لکه ډم
مـــــــــــمتازه چې د نورو خوشاليو ته خوشال شي
هر څــــــوک دې شي په دې جذبه سرشاره لکه ډم
په يو مــــــــــــنظر د رنګ د نوي څپې بار پريوتو
زما په ســــــــــترګو کښې زما د ځان غبار پريوتو
زه د خپل ذات انتهايي درون کښې څنګه مات شوم؟
جې! د کمـــــــــــــراټ يوه دره کښې يو چينار پريوتو
د ماتيدونکو شيشو شور مې دے د ذوق په کور کښې
خدايه ! حواسو کــــښې مې بيا څوک له معيار پريوتو
چې ځان ته ګورم او د ستا تنکۍ ځوانۍ ته ګـــــورم
وايــــــــــــم چې دا زخمک په څه نيمزالي تار پريوتو
خــــــــــــــنجر بدستو د تسبو زندۍ په لاس کړې دلته
چي د ترشـــــــــــــــــــول پرستو غاړو ته زنار پريوتو
څنګه راپورته شوې ؟ او غيږه کښې دې کلک اونيوم
خـــــداے مه کړه ياره جوړې نرخ د دې بازار پريوتو
ممــــــــــــــــــتازه! چا مې ورښکاره کړو دا تڼاکې تټر
د لالي لاس نه يـــــــــــــــــــــکايک څنګه انار پريوتو
داســــــــــــــې نه ده چې يو دم پسې خراب شوم
په ورو.ورو، خراب شوم ،سم پسې خراب شوم
چې مې څنګ کښې ناست وو،هم پسي خراب وم
چې مــــــــــــې تلو له څنګه هم پسې خراب شوم
تا خو هــــــــــــــــــــــــم را منع نه کړمه ايمانه
ګـــــــــــــــــوره زه درنه صنم پسې خراب شوم
محترمه!!! احـــــــــــــــــــترام هم ،تور جادو وي
محترمه!! محـــــــــــــــــــــــترم پسې خراب شوم
په خـــــــــــــــــوله وايمه چې هيڅ نه دي راشوي
زړه کښـــــې وايم ،چې ( منـــم) پسې خراب شوم
د خـــــــــــــــــــــــپل خړ څادر احرام تړلے ګرځم
پـاکه خــدايه!! کوم حــــــــــــــــرم پسې خراب شوم
د يو عـــــــــــــــــــــــــکس د انتظار ګرمۍ ممتازه
مـــــــــــــــــــــا وهي لکه الـــــبم ،پسې خراب شوم
حضرت! اسلام کښې خو حرام دي شراب
اســــــــــلام آباد کښې ولې عام دې شراب ؟
دا څــــــــه يـــــــاران براے نام دي ياران
دا څـــــــــــــه شراب براے نام دي شراب
په  ما تنـــــــــکي ښايست کانې کړي دي
ولله کـــــــــــه او وايم چې خام دي شراب
لالــــــــــــــــيه!! تورې چشمې واخله کنه
جار دې له ســــــترګو شم بدنام دي شراب
څــــــــوک هيرول د نشې کار نه دے جي
څـــــــــــه مامِلو کښې سم ناکام دي شراب
مــــــــــــــــــــــــلا غندلي هم پنډت غندلي
رحـــــــــيم ستاييلي دي .هم رام دي شراب
مــــــــــــــــــــــمتازه بې ګناه تقديس بې نامې
چـــــــــــــــــا را شيندلي په احرام دي شراب
افغانـــــــــستان نه دې روژه اعلان، اختر اعلان شي
د پښتـــــــــنو دې په خپل دين باندې باور اعلان شي
په يو ساعـــــــت دې د خوښۍ او غم خبر اعلان شي
نور دي اعـــــــــلان د کابل جان،د پيښور اعلان شي
د مصــــــــــــــــــــلحت له تقاضو نه انکار نه کوم خو
د ورورولۍ اعلان دې وروره .ښه زړه ور اعلان شي
زه يـــــــــې په جار وايمه .،دا څه کفر نه دے خان جي
چې ايـــــــــــــــکي يو دې د خيبر او ماهيپر اعلان شي
مــــــــــشرانو!! اوځنډوئ هغه ،چې ځنډ حق دے ورته
خو څــــــــه چې زر اعلان ته اړ دي بايد زر اعلان شي
اے اولــــــــــــــــسمشره! مونږ په خداے د تفاهم قايل يوو
ارګ او جمـــــــــــــــــات نه دې زمونږه مقدر اعلان شي
ملنــــــــــــــــــــــګ ممتاز د بې نيازۍ په دماوند ولاړ دے
پروا يې څـــــــــــه؟ که کم اعلان شي ،که کمتر اعلان شي
مــــــــــــا بيير څکلي خدايه! لالي پان خوړلے دے
دې سرو سترګو او سرو شونډو جهان خوړلے دے
مــــــــــــا مړ کړه ،خو زه ستا پيروي نه کوم هرګز
تــــــــــــــا يو شانې ،ما بل شانې قرآن خوړلے دے
ظــــــــــــــــــــــــالمې ! درپسې شومه تمام .ارغوانې
ظـــــــــــــــالمې ! د زعفرانو دې دکان خو ړلے دے
چــــــې حرف وو د مطلب نو نوش جان کړو ترجمې
چـــــــــــــې ټکے د مطلب وو تر جمان خوړلے دے
مــــــــمتازه! له دې زمـــــــــکې نه لوګي پورته کيدل
مـــــــمتازه! خپل دانست کښې يې آسمان خوړلے دے
مونږ د خپل سوي ،سوي ښار په هر ديوال ليکلے
مـــونږ جنتيان يوو،مونږ د نورو خلقو حال ليکلے
پيــــــــــــــــغمبري يقينه! څه زنداني وخت راغلے
د نــــــــــــــجات زيرے دے په ټنډه د دجال ليکلے
ســــتا د نامې حرفونه ليک دي په ډايرۍ کښې زما
تا هــــــــــم زما نيمګړے نوم دے په دسمال ليکلے
مـــا سره ډير دي جمــــــــــع شوي ما ليږلي نه دي
ما د اخـــــــــــــتر مبارکۍ کارډ دے هر کال ليکلے
لے کاره ياره!(شاعري) او (لے)دوه غبرګې خوييندې
تـــا غـــــږولے ورته تــــــــــــــال.ما ورته تال ليکلے
بـــــــرش او قلم ورپسې وينې له خولو توے کړې منم
خو نـــه چا خيال دے انځور کړے ،نه چا خيال ليکلے
ممتازه ! ما هغه معصوم لالے په زړه کښې ځاے کړو
مـــــــــــــا يو آيــــــــــت په دروازه د دهرمسال ليکلے
د خـــــــپلې ساه نغمه خوره وره کړه
اے!! ته راځه دا شپه خوره وره کړه
دفـــــــــن شه خپلو انديښنو کښې کنه
په ځـــان د ځان ملبه خوره وره کړه
د سترګو سرۀ دې ټول منظر ته ورکړه
خـــــــــــــوره وره نشه خوره وره کړه
يــــــــوې لمــــــبې اول هوا اوغوښته
او بــــــــــــيا هوا لمبه خوره وره کړه
ممتازه ځان مي له هر څه راټول کړو
مـــــــا په هر څه هغه خوره وره کړه
دا شـــــــــــــکرانې .دا عاجزي ،دا دعا ګانې ،بلا
د هښـــــــــــــــــيارانو نذرانې رد کړې نادانې بلا
په هـــــر صورت کښې به يوه بلا په سر اخلو مونږ
راځــــــــئ ورتير شو له دې ګرانې تر ارزانې بلا
چې د خپل کور د اور لمبو ته دي اودس کړے دے
په تا ســـــــــــــــــــايه کړے ده کومې مسلمانې بلا؟
د شــــــــــــــکرانې په سجدو نمانځو هغه تللي بلا
شمـــــــــــــــعې په لار کښې بلوو د را روانې بلا
ممتازه مونږ وييل ته ښه يې ،چې شپه راغله په مونږ
نو تـــــــــــا ډيوې زمونږ په وينو کړې روښانې ،بلا
ســـــــــــلامي ورته سرور دے طالب جانه
ستا څيرې کښې عجب نور دے طالب جانه
عـــــــــيادت له به ورځم ،خو ته خبر يې ؟
مــــــــــــولانا ولې رنځور دے طالب جانه؟
تا تــه ګورم خداے زده ولې زړه کښې وايم
غــــــــــــريبي ظالم قصور دے طالب جانه
مـــــــــــــهتمم د مدرسې له زړه مجبور دے
ســـــــــتا بابا د جيب مجبور دے طالب جانه
ســـــــــــــتا د خــولې آورمه .حي علي الفلاح
ماښــــــام سم محفوظ ،مخمور دے طالب جانه
چـــــــــــــې د ستا په خوښه ستا تر حافظي ځي
دا کــــــــــــتاب دے ،که مزدور دے طالب جانه؟
ته ادب وايي .مـــــــــــــــــمتاز په شعر ميين دے
څـــــــــــــه نسبت خو مو ضرور دے طالب جانه
جــــــــانان لا څه کوې .جانان پسي ارمان هم نشته
زه يو مــــــزار چې د څراغ پرې نوم نښان هم نشته
مولانا!! څه وجـــه کيدے شي ؟ له کوهاټ تر توتکي
د ربـــــابونو ،ســـــــــــــــــــتارونو يو دکان هم نشته
شــــعر بې قراره نه کړې ما وييل ځه،ذوق دې نشته
آذان بــــې خوده نه کړې ،تا کښې خو ايمان هم نشته
ادکې!! ځـــــــــــان ته تيروم د ځان بې رنګه داستان
نه ښــــــــــاپيرۍ .نه کوهِ قاف شته.او ديوان هم نشته
ممتازه !! ښار دے داسې ښکاري څوک ولاړ هم نه دي
ممتازه !! ښا ردے داسې ښکاري څوک روان هم نشته
د اقـــــرار ښار،که د انکار په جزيرې کښې ښخ شم
زه ژوندے ځان ښخوم ،کومې هديرې کښې ښخ شم؟
دميـــــــــــــــــــــــــکدې له بام مې مه الوځوئ ليونو
لکـــــــــه پتنګ به د جومات په منارې کښې ښخ شم
وخ الله! دي ښـــــــــــــــکلي ته هم نه ګورم ډير ډاريږم
وايم چې هسې نه پردي ښار کښې لانجې کښې ښخ شم
زمــــــا مزل خو دے د (لے) نه  بس تر سًره پورې
لکــــه د وړو له طبلې پورته شم باجې کښې ښخ شم
مـــــــــــــــمتازه څه به وي زما لامبوزني او څه زه؟
په خداے ډير وارې د غزل په آبګينې کښې ښخ شم
خـــــــــــــــالي ،خالي له هره شکه له ابهامه شپه ده
څـه خاص قصه هم نشته بيا هم دومره عامه شپه ده
زمـــــــــــــــا د برخې لمر به بيا تندر نيولے وي نو
نا آســـــــــــــــــــــــــــوده خواهشه! ډيره ناتمامه ده
زمـــــــــــــا له سترګو لاړه خوبه چا ته څه او وايم؟
چې يــــــــــو ناکام په ځان راوستي له ناکامه شپه ده
مــــــــــــــا وييل بيا به درته پرخه ،پرخه ،نه ژاړمه
خــــــــــو څه زما بې اختياري ده .څه ګلفامه،شپه ده
مـمتاز تر اوسه د خپل  سوال په تا ترين کښې پروت دے
پـــــــــه دۀ تــــــــــر اوسه ذولجلال ولاکرامه شپه ده
د چا په خوښه يې خندا نمايشي هم اوکړه
عــطر فروشو برملا زهرپاشي هم اوکړه
تنهايي!! ما خو جانان هم کړو مرور له ځانه
مــا خو د خپلې برخې دغه عياشي هم اوکړه
پيره!! زمـــــــــا دې عقيدت په خاورو او لړلو
تـــا د دعـــا تر څنګ تابيا د شاباشي هم اوکړه
سړيه !! ســـــــتا شرافتونه به ما څۀ قايل کړي؟
په مـــــــــا منکر خو تا تمامه بدماشي هم اوکړه
مــــــــمتازه  زه زنجيرزني په بيلتانۀ کښې کوم
په خـــــپل بدن مي د چا ياد کښې نقاشي هم اوکړه
څـــه که اوس راهم شي هوا په دريڅو کښې ياره
اور مې اخستے دے د اوښکو په اوبو کښي ياره
ته آييـــــــنه وې .ما ته کشف ځنکدن کښې اوشو
مـــــــــــــــا لټولے وې ټول عمر آيينو کښې ياره
د چــــــــــــا د دوو سترګو يوه پيمان خوړلے يمه
پريږده چې پورته شم بيا پريوځم پيمانو کښې ياره
لا بــــې وســــــــــــۍ زما په هيلو رحميدلي نه دي
لا شـــــــــــهزادګۍ دي ،د ديوانو په ولقو کښې ياره
خپــــــــــــــــــــــلو خيالونو کښې بڅرکي د رڼا لټوم
تيــــــــــــــــــــل اچوم د مزارونو په ډيوو کښې ياره
مــــــــــــــونږ له ازله د خپل ژوند عزاداري کړے ده
مســـيحا!! روغ ځاے به مو څنګه وي سينو کښې ياره
مـــمتازه مونږ وييل چې ته به مست .لوفر شاعر شې
او تا ځــــــــــــــواني تالا والا کړه مزدورو کښې ياره
سرې سترګې ورځم جانان ته وايم ،چې زه،زه يم
نن پــه ټــول يقين ګــــــمان ته وايم چې زه،زه يم
درده! څـــه به کيږي ؟نن پرهر وييل چې زه خو
هـــــــر مسيحا ،هر درمان ته وايم چې زه،زه يم
تـــــه څه يې مـــــمکنه! ته لا څه يې نا مــــمکنه؟
شته نه يې بيخي امکان ته وايم، چې زه ،زه يم
مـــــــــــــه مې ډاروه کـــنه ، او مه له ما ډاريږه
زه مې خپل خالي مکان ته وايم  .چې زه،زه يم
څنګه مې په دوه ګوټه شرابو کښې لاهو کړو
ما وييل چي زه خفګان ته وايم،چي زۀ ،زه يم
مــــا وييل سلام به مې هم وا نه خلي ممتازه
ځکه د غنيانو خان ته وايم چې زه .زه يم
پورې کړم رانـــــــجۀ په خنجر سترګې توروم
زه پــــــــــــه وينې وينې اختر سترګې تورورم
ښــــــــــايم ورته ځان د خپل خواهش له بلندۍ
تور په ځــــــــــــان منم په دلبر سترګې توروم
اے سکڼيه څوک يې لږ مې سترګو کښې شه تم
ناڅــــــــــــاپه مې تت شو نظر ،سترګې توروم
ځـــــــمه ننــــــــدارې ته د بربادې ښــــــاريې
وينمــــــــه مــــــــحشره.محشر، سترګې تورم
زه مـــمتاز يم پوے لکه شيدا چې ته يې عکس
بيا دې هــــــم په ناز ،ناز ،مګر سترګې توروم
زمـــــا ګـــــــــناه او ثواب تول کړه کنه
دا ســـــــــــــمندر او حباب تول کړه کنه
ته د نــــــــــغمې په تال او تول څه کوې؟
تـــــله راواخــــــــــله رباب تول کړه کنه
ژوندي دې سر اوخوري ته ژوند تشريح کړه
چيــــــــــــندخان پريږده ،تالاب تول کړه کنه
د خــــــــو شبو هيـــــــــــــڅ پيمانه نده ايجاد
ګـــــــــــــــــلاب فروشه! ګلاب تول کړه کنه
کتـــــــــــــــاب به ګورې تبصره به کوې؟؟
نقاده وروره! کتـــــــــــــــاب تول کړه کنه
غــــــــــــواړې ؟ چې ما دشت نما اوپيژنې؟
ښه! شــــــګې تول کړه .سراب تول کړه کنه
مــــــــــــمتاز ته مه ګوره خپل ځان ته ګوره
ځه کنــــــــــــــــه دغه خراب ،تول کړه کنه
اے خماره! زه هم په خمار کښې يم که نه؟
او مې ګوره سر سره په تار کښې يم که نه؟
خدايه!! ټوله ورځ مې دي شــميرلي شهيدان
زه د مـــــــــــلايکو په قطار کښې يم که نه؟
ځـــــان څــــــــوک لټوي سړيه ،ځان نه لټوم
دا ګورم چې ورک په بيروبار کښې يم کنه نه؟
مـــــــا په روغه لاره څوک پيدا نه کړو ماما
تــه او وايه ړنګ په نيمه لار کښې يم که نه؟
اے شــــــــــــاهده!! اوګوره زما نوے ظهور
وايه قاضي وايه خپل اختيار کښې يم که نه؟
اے د ښــــايست خياله ممتاز دومره کړه خبر
شمار په ملنګ زه هغه دربار کښې يم که نه؟
نـــه کـــــم شــــــوے په اتڼ نه په ماتم دے
د ستا غم په خداے چې ډير عجيبه غم دے
پـــــه ريښتيا دي جــــوړې يوړم غنم رنګه
په خــــــــوبونو کښې دې نه وينم .قسم دے
مـــــــحروميو کـــــــښي دي پــــــــالم . محبته
مـــــــا نيولے غــــــوڅو لاســو کښي علم دے
کــــــبر مـــــه کوه لاس راکړه . ماښامے دے
حــــــــق لـــــــرمه .ځـــــــنګيدلے مې قدم دے
د وران زړه خــــــــبر مـــــې نـه اخلې بې درده
بـــــس همدا وايې .چې .کوم يو کار دي سم دے؟
يــــره جــــي کـــــه نـــــــور څـــــه وايم کافر کيږم
ګــــــــــني دلته چــــــا په چــــــــا کړے کرم دے؟
زه پــــــه ژوند او پــــــه ښـــــايست ميين مــــــــمتازه
څـــــــه لانجه ده .يـــــــو هــــم کم دے . بل هم کم دے
جـــــــنت وو په ايران کښې حورې وې اسلام آباد کښې
خداے ځکه شهيد نه کړې دې څلويښت کاله جهاد کښې
چـــــې رنګ زمونږ د وينو يې شامل دے اقتصاد کښې
قـــــــــــــبول يې دا بسکټ کړه قوماندانه په امداد کښې
په څــــــــــــوکه د مرمۍ په زمکه اوليکې چې (سوله)
بچو مو شــــکر لوړې زده کړې اوکړې په فساد کښې
جـــــــــــــــــــمات يې جوړاوه .د ثوابونو په خاطر يې
يو څـــــــــــــــو لپې بارود همداسې اوشيندل بنياد کښې
مــــــــــمتازه  مشر خداے ته  په سجده وو امريکه کښې
په مــــــــــــــينه د ايمان موړ وو .په خاوره د الحاد کښې
په دې يو سنـــــګر شهيد يم هلاک هم يم
دوزخــــــــــــي يمه ميلمه د افلاک هم يم
د غيـرت حال به دې زه حجره کښې وايم
ښــــــه خبر يې .شرابي يم .کاواک هم يم
سپيـــن لباس .توره پګړۍ او تسبې پريږده
تيـــــــــــــــروتلے په پڼو او مسواک هم يم
اداکاره! تا تــــــــه څومره ځان ساده کړم؟
حق حيران به دې کړم دومره چالاک هم يم
دا زمــــا بــــــــې درکـــــــي څه ټوقه نه ده
ريښــــتيا شـــــوے په درک د ادراک هم يم
مــــــــــــــا خو کرکه هم له تيغه تيره نه کړه
اے زمـــا خـــــــواهشه!! دومره سفاک هم يم
د يو مــــــــست چڼې انګور خوښ دي ممتازه
زه لـــــــــيواله مريدۍ تــــــــــــه د تاک هم يم
تکـــــــبيره! زما سرې وينې يې تلې کړې په زمکه
هغه آسمـــــــان ته ځي،ډيوې يې بلې کړې په زمکه
دويي څـــوک دي؟ چې بحال يې منصبونه کړل په بيړه
دويي څوک دي؟ منصوبې يې معطلې کړې په زمکه
مــــــــعصومو خلقو!!! ستاسو د فتوو معصوميت خو
راجــــــــوړې د خونخوارو خلقو ډلې کړې په زمکه
اوس مونږ يو او لټون دے،د خپل ،خپل نصيب د ستوري
اوس مـــــــــونږ موقوفې نورې هلې ځلې کړي په زمکه
ممـــتازه! قرار کښينه، دې کښې هم د خداے څه راز شته
چــــــــــــې دومره مســـــــلې يې پيدا ولې کړې په زمکه
د زمـــــکې ســــياره
د ويـــــــــنو فــــواره
انسـانه ! انــــسانيت؟
زه خـــــپله نندارتون
زه خــــپله ننــــــداره
يولاس کښې مې خنجر
بل لاس کښــې سيپاره
الله تـــــــــل زوره ور
بـــــــــــنده تل بيچاره
جــــنت پردو کښې پټ
دوزخ ،ښکاره ،ښکاره
مـــــــــحبوبه شوه نارا
تا څنګه واخست جي؟
جــــــــــــــنت په اجاره
څه وخـــت پس مفکوره
تر خپــــل وس محترم کړه هر انسان دا عبادت دے
زړه ،زړه کښې کيږي ياره ډير اسان دا عبادت دے
په وچــــــــــــــو شونډو يو بل ته اوبه اوبه ورګورو
روژه ده ،او زمــــــا او د جـــــــــانان دا عبادت دے
کافــــــــــــره ! د خـالق مينه کښې کلکه غاړه راکړه
ثواب مــــــــې خوښ دے ،يمه مسلمان،داعبادت دے
هـــــــــغې سره منګي له کوهي راوړه دا نرتوب دے
هـــــــــــــغې سره جارو کړه نن دالان ،دا عبادت دے
مــمتازه !! چې ،قاضي په زړه نيولے وي .ته ورشې
شــــروع کړې ورته شعر د غني خان ،دا عبادت دے
د تــــــــــــــــــوبې اول ماښام دے ،ستمګرو
درد مې ټول وجود کښې عام دے ،ستمګرو
لکه يار چې د رخصت په وخت يار ښکل کړي
ما ښـــــــــــکل کړے داسې جام دے ،ستمګرو
مـــــــا د هيڅ يـــــــــــــو حد پروا نه ده ساتلي
حــــــــــــــــــد په تاسو هم تمام دے ، ستمګرو
کـــــــــــه مې نه اخلۍ سلام . خو زه ملنګ يم
بيا مـــــــــــــــــــې هم درته سلام دے .ستمګرو
مــــــا خو دوه غوږونه دي راوړي بنجاري
تـــــا ډير داســــــتانونه دې راوړي بنجاري
مورې! هغه وايي اوس يې واخلئ ښه ارزان
مـورې! کـــــفنونــــــــــه دي راوړي بنجاري
پاړ،پاړ شونډې وينې کړې د سوخت يوې مسکا
تـــــــا ولـــــــــــې رنګونه دي راوړي بنجاري؟
ستا بکسې ته زيړ ولاړ دے يو ستړے محروم
دۀ پـــــــــــــه اوږو غرونه دي راوړي بنجاري
ته چې د ممــــــتاز کوڅې کښې چغې وهې نن
تا جــــــــــــــوړ ګلاسونه دي راوړي بنجاري
چـــې د مرمۍ او د ټوپک به روژه وي او که نه؟
ياره!! چې پورې له اټک به روژه وي او که نه؟
چــې به مې خيال وزر وهي که نه په ښکلو پسې؟
چـــې د دې ښکلي پرپرک به روژه وي او که نه؟
دولس بــــــجې .قــــــــهر د لمر.دوزخ بټۍ د خښتو
خـــدايه!!! د دې تنکي هلک به روژه وي او که نه؟
په صــــــــــــراحۍ مـرۍ دې خولې زما نظر لګوي
وايــــه د دې لوفـــــر لوچک به روژه وي او که نه؟
مــــــــــــــمتازه! لمانځي به اختر که نه منکر د رڼا؟
چې د تيـــــــــــــــارو د ښاپيرک به روژه وه که نه؟
لاس د لالــــــــــي اونيسه په لاس کښې، ماښامے دے
خپــــل جنت بنياد کړه خپل احساس کښي،ماښامے دے
شــــــــــــــــــړ شراب ورواړوه .تر نيمې يې کړه ډک
کړنــــــګ واوره ورواچوه ګلاس کښې ،ماښامے دے
تور او ســـــــــــــــــــپين ليدل غواړم د خپلو سترګو زه
راشــــــــــــــــه مرمرينه تور لباس کښې ،ماښامے دے
دا د تــــجزيو او تبصــــــــــــــرو کوس بازارۍ کښې
څه کار دے زمـــــا په دې بکواس کښې ؟ماښامے دے
فــــــــرق دا دے چې ما باندې راغلے دے .په ټل کښې
تا باندي راغـــــــــلے ،لاس ويګاس کښې ماښامے دے
زه د اطـــــــــــــــــــــــــــــــمينان د منارې له سره وايم
غرق دي چې يې نن هم په وسواس کښې ماښامے دے
څـــــــۀ کيدے شي؟ ستا په ممتاز راغے کتابتون کښې
څـــــــه کيدے شي؟ تا باندي کلاس کښي ماښامے دے
په دې کتاب ليک داسې کليمه ده .لکه توره
بڼـــــکه د طاوس پکښې پرته ده ،لکه توره
د هر سړي په تن داسې جامه ده لکه زغره
د هر سړي د لاس داسې نقشه ده .لکه توره
د وينو بويي ترې هغسې تازه ،تازه راخيژي
منـــــــم چې زاړه شوي عقيده ده ،لکه توره
څه حال د واهمې دے؟د بيدار فکر لمن کښې
شوکيس کښې د جديد موزيم پرته ده ،لکه توره
د زلفو د تنظيم په ښکلا جوړ زړه ته مې ګوره
ســـــــــــړيه!! ولې وايې چې شانه ده.لکه توره
چې کومه مفکوره کښې ډمامه د جنګ غږيږي
خـــــــــــــفه له باچا خانه هم هغه ده .لکه توره
مـــــــــمتازه!! دا د نيا ده د نيزې په شانې نيغه؟
مــــــــمتازه!! کــــه دنيا داسې کږه ده لکه توره؟
تـــه بــــــه يې .او دا کوټه توره! دويي به وي که نه وي؟
ستـــا په دې څه کار دے انځوره دويي به وي که نه وي؟
د خــــــــــــاموشۍ نه پس د شور پلويان ډير کړې خدايه
چې خاموشي شي پس له شوره ،دويي به وي که نه وي؟
نن هر يو مــــخ ته په ځير ګوره ،سبا خداے خبر دے
د جنــــــګ ځپلې کلي کوره ! دويي به وي که نه وي؟
زمـــــــا اوس ستــــــــــــــــــا د بربادۍ د تماشې تماشبين
چــــې مونږ آباد او ويني وروره! دويي به وي که نه وي
مـــــــــــــمتازه !! بيا چې ما ته ګوري ،زه به يم که نه يم؟
او بيا چــــــــې ته ورګورې،ګوره! دويي به وي که نه وي؟
خپل خپل نظــر کښې آويزانې سترګې
خپل خپل مـقتل کښې شهيدانې سترګې
شـــــــــايد بيا راشي سيلاني خوبونه
په شـــــــــوګيرو ساتم ودانې سترګې
دويي زمونږ اوښکې بيخي او نه ليدې
دويي پــــسې شاته وې روانې سترګې
ســــــــــــم سړے کفر ته اوباسي کنه
دا ځنـــې ځنـــــــــې مسلمانې سترګې
که بيـــــــــــنايي ورسره نه غواړې نو
بيا دې بازار کښې دي ارزانې سترګې
څنګه راځاے شي آيينو کښې قيامت؟
څنګه زمــــــا شي تر جمانې سترګې؟
ما مـــــاشومتوب کښې وې ساتلې زرکې
خداے ټول عمري کړې په ما ګرانې سترګې
دلته منــــــــــظر سترګو ته نه شو حيران
دلته خو هــــــــــــــم وينم حيرانې سترګې
مـــــــمتازه ټيک ده خٰو ژبې نه خو ځيدې
خو غـــــــــــــــــــږيدلې بې زبانې سترګې
په لالــــــــــي نازه!ملامته دې کړم
زما اعـــــــــــزازه! ملامته دې کړم
زما د زړه نه ،په مخ ولي راغلې؟
ســــــا تليه رازه! ملامته دې کړم
د اختــتام صورت ګري دې اوکړه
يـــــــــره آغازه ! ملامته دې کړم
نو تا خو نيــم کلے هم نه کړو خبر
مړ شـــــې غمازه! ملامته دې کړم
په بې نيازۍ دې راته پښې کيښوې
بنـــــــــــده نوازه! ملامته دې کړم
چا خو او نه وييل چې بيا نشه دے
د شـــــــعر اندازه! ملامته دې کړم
مــمتازه!! ما سينه کوبي او نه کړه
وايـــــــم ،شيوازه! ملامته دې کړم
دوه خبرې ژوند دے د لالي سره ،مولا
ګل وي آخر څومره د مالي سره ،مولا؟
عکس د تالا شوي ښار به چا ورته ښودو؟
عـــــــکس اخستو هرچا د والي سره مولا
جـــام دې بې شرابو دے راکړے .يم حيران
ډک زړه څنګه تش کړم دې خالي سره مولا؟
کــــــــــــــــله به پوهيږم د ارمان سره په چل؟
نور دے څومره ژوند دې جنجالي سره مولا؟
نن مــــــــــې دے خزان خزان بدن لاس په دعا
نن مـــــــــــــــــــې مخامخ کړه ګلالي سره مولا
بيـــــــا هم ستا په در ولاړ دے.ولې دے ولاړ؟
ســــــــوال هم ګورې نشته دې سوالي سره مولا
دغـــــه ليـــــــــــــونتوب دے عبادت ستا د ممتاز
هــــــــــــــــيڅ هم نشته نور دې موالي سره مولا
په لالــــــــــي نازه!ملامته دې کړم
زما اعـــــــــــزازه! ملامته دې کړم
زما د زړه نه ،په مخ ولي راغلې؟
ســــــا تليه رازه! ملامته دې کړم
د اختــتام صورت ګري دې اوکړه
يـــــــــره آغازه ! ملامته دې کړم
نو تا خو نيــم کلے هم نه کړو خبر
مړ شـــــې غمازه! ملامته دې کړم
په بې نيازۍ دې راته پښې کيښوې
بنـــــــــــده نوازه! ملامته دې کړم
چا خو او نه وييل چې بيا نشه دے
د شـــــــعر اندازه! ملامته دې کړم
مــمتازه!! ما سينه کوبي او نه کړه
وايـــــــم ،شيوازه! ملامته دې کړم
دوه خبرې ژوند دے د لالي سره ،مولا
ګل وي آخر څومره د مالي سره ،مولا؟
عکس د تالا شوي ښار به چا ورته ښودو؟
عـــــــکس اخستو هرچا د والي سره مولا
جـــام دې بې شرابو دے راکړے .يم حيران
ډک زړه څنګه تش کړم دې خالي سره مولا؟
کــــــــــــــــله به پوهيږم د ارمان سره په چل؟
نور دے څومره ژوند دې جنجالي سره مولا؟
نن مــــــــــې دے خزان خزان بدن لاس په دعا
نن مـــــــــــــــــــې مخامخ کړه ګلالي سره مولا
بيـــــــا هم ستا په در ولاړ دے.ولې دے ولاړ؟
ســــــــوال هم ګورې نشته دې سوالي سره مولا
دغـــــه ليـــــــــــــونتوب دے عبادت ستا د ممتاز
هــــــــــــــــيڅ هم نشته نور دې موالي سره مولا
قصـــــــــــه د بل چا وه .لهجه زما وه
دعـــــــــــا د بــل چا وه .سجده زما وه
رڼايـــــــي هلته وه.ما ســـــــره ستوري
ډيـــــــــــوه د بل چا وه.خو شپه زما وه
بل چــــا آلاپ هم کړه.بل چا پوره کړه
ســــاز هــــم د بل چا وو،نغمه زما وه
تيک ده ست ستا حق وو.انکار زما وو
شــــــــــــراب منم ستا وو،پياله زما وه
مـــــــــــينه وه .مينه وه،مسته سودا وه
زه د هـــــــــــــغې نه وم ،هغه زما وه
خــــــــــــبرې ټولې ستا.يادې وې ماته
ســــــــــــــــتا کتابونه وو،بسته زما وه
مـــــــمتازه ژوند څه وو؟ ټوقه وه ربه
اخــــــــــتيار د بل چا وو.آسره زما وه
یـو به ریډبل *واخلمـه، بـل پـرې بوتـل واخلمـه
زه سل درهم لـرم په دې، کوم یو محـل واخلمه؟
څـه بـه پیښـږي د محفـل تـر اختتامـه پـــورې؟
لالیــه! راشـه چـې کـوکۍ درنـه اول واخلمـــه
نه، تا به نه رسوا کوم، ځان به پاګل ثابت کړم
غږ به په تا پسې کوم خو نوم به خپل واخلمه
ســتا د نیمګــړو دیــدنونو تقاضــې دي یـــاره
چـې انتقــام لـه خپلـه ځانـه مکمـــل واخلمـه
ممتــازه، ما باندې د ښار، کوڅې بلا ګرانې دي
دې ته جوړ نه یم چې جونګړه د ځنګل واخلمه
يــــو تصوير وران کړه .بل تصوير جوړ کړه
خپل تصوير وران کړه .خپل تصوير جوړکړه
خـــــــــــپله خزان شه،خپـــــــــــــــــله بهار شه
ګل تصــــــوير وران کړه،ګل تصوير جوړ کړه
اے انـــــــــــــــــــځور ګره!! ژوند څه دے يره؟؟
تل تصـــــــــوير وران کړه ،تل تصوير جوړ کړه
دې مـــــــــــــــسلو ته؟ دې کــــــــــــــــــــــشالو ته؟
حل؟؟؟؟ تصوير وران کړه،حل؟؟؟ تصوير جوړ کړه
دا چــــل مـــــمتازه ،چــــــل .چـــــــل کښې زده کړه
چل؟؟ تصــــوير وران کړه،چل؟؟؟ تصوير جوړ کړه
په مـــــــــــــــــــا هم پام کوه جي،زما هم خيال ساته جي
خداے دې آباد ســـــــاته جي.خداے دې خوشال ساته جي
هـــــــــــــــيڅوک بې غـــــمه نشته.سترګې بې نمه نشته
زړه کښــــــې لږ رحم ساته .لاس کښې دسمال ساته جي
په ســــــــــــماعت کــــــــښې آذان،په بصارت کښې قرآن
ذهن کښې کښې لے ساته جي،روح کښې يو تال ساته جي
په کــــــټ ،کـــــــــټ خــــــانده.خــانده،په وټو ،وټو،ژاړه
ځــــــــان ګـــــــورې سيال ساته جي،ځان باکمال ساته جي
خپـــــــــــــــــــله هر څه  زبـــادوه،خپــــــله هر څه جوړوه
يقــــــــــــــين آذر ســــــــــــــــــاته جي،باور کلال ساته جي
مـــــــــــــــــا وييـــــل اے فقـــــــــــيره ،نصيحت اوکړه راته
وييــــــــــل يې کـــــــــــــال لمحه کړه.او لمحه کال ساته جي
ښــــــــــــــــــــــــــــکلي بتان ممتازه، په تا ډير ګران ممتازه
ســـــــاه ګـــــــــــــــــــانې بهجن ساته،زړه درمسال ساته جي
کتاب  په  کتابونو  کښې حساب کړه لويه خدايه
مونږ  ټول  يو ځلې بيا اهل کتاب کړه لويه خدايه
فکرونو  ته   را  اوبخښه  وسعت  د  اسمانونو
ذهنونه  مو  ژور  لکه  درياب کړه لويه خدايه
هر کور کښې د پښتون دې يو وړوکے کتابتون وي
راجوړ  په خپل کامل قدرت اسباب کړه لويه خدايه
کتاب کړه  مقدس   د  هر  وګړي  زړه  راحل  کړه
ټوپک ،تماچې  لوښي د تشناب کړه ،لويه خدايه
چې هر پښتون يې اونيسي سينې پورې . په مينه
ديوان د خوشال خان ورته ثواب کړه ،لويه خدايه
دا قام  راته  راخلاص کړه د تقدير د غريبۍ نه
دا قام راته د خپل  تدبير  نواب  کړه ،لويه خدايه
د عقل  د  سيندونو  رخ  بدل  کړه . پښتونخوا   ته
ممتاز  يې  شناور  د  پيچ  او تاب کړه ،لويه خدايه
څــه او وايم ؟يره خداے دې اوبخښه
نن سبــا؟؟ هنره ،خداے دې اوبخښه
حــــــــضرتِ پيزوانه ! جنتي شې نو
حــــضرتِ ګودره! خداے دې اوبخښه
نـــن د دکاندار ارمان پوره شو جوړ؟
وايــــــــــي ،قلندره،خداے دي اوبخښه
دا ليــــــچه،او دا د د سرو تنها بنګړے؟
حـــــــد کوي زرګره،خداے دې اوبخښه
زه تر ماســـــــــــــــــخوتنه مزدوري کوم
زيړه مــــــــــازديګره!! خداے دې اوبخښه
اے کاپــــــــــــره ياره!!! رام دې مل اوسه
هر څـــــــه نه منکره!!!! خداے دې اوبخښه
ما ويــــــــــــــيل ممتازه ،څوک دې نه بخښې
مــــــــا وييل .لوفره !!!!!! خداے دې اوبخښه
بادشاه وزيره ياره! ښـــار دے او کږې وږې کوڅې دي
بادشاه وزيره ياره! نيـــــمه شــــپه ده.زه يم ،انديښنې دي
بادشاه وزيره ياره ! څــــــــــــــــــه بلا عــادته ده په کلي
بادشاه وزيره ياره! ـشــــين ماښام دے .بندې دروازې دي
بادشاه وزيره ياره! مــــــــــــا ســـــره سندرې دي ټپې دي
بادشاه وزيره ياره! مــــــــــــا په ځان چف کړې کليمې دي
بادشاه وزيره ياره! تا زمـــــا لالے ليـــــــــــــــدلے نه دے
بادشاه وزيره ياره!خــــداے منې چې خداے کړې کانې دي
بادشاه وزيره ياره! زه ولې مـــــــــــايوس يم ؟ښه نو واوره
بادشاه وزيره ياره! مــــــــــــــــــــــا ليدلې سوي سريندې دي
بادشاه وزيره يااره! زه پـــــه ســـــــــــــــــــرابونو ميين شوے
بادشاه وزيره ياره! پريـــږده کـــــنه،بل شــــــــــانې لانجې دي
بادشاه وزيره ياره! يو مــــــــــــــــمتاز وفات شي بل پيدا شي
بادشاه وزيره ياره! بــــــــــــــــــس خو ډمامې دي ،فاتحې دي
دا يـــــــــــــــــــوه خبره ياد ساته اټکه
چې پنجاب کړې هميش ده له ما کرکه
ما هميش د روغې جوړې لار کړه خپله
غليــــــــــم هر ځل په ما بوره کړه ادکه
هـر يو ښار يې کړو راډک په معذورانو
هـــــــــــــډيره يې کړه په مړو راته ډکه
زمـــــــــا وينه يې حـــــلاله په فتوو کړه
زمـــــــــــا قتل يې جهاد کړو بې له شکه
نـــــړول زمـــــــــا د کور شو عظيم اجر
د نيکۍ په کار کښې شمار شوه زما سپکه
د ســــــــــرتورو لوپټې مې لاړې باد شوې
ډير شـــــــــــډل ځوانان مې لاړل بې درکه
چــــــــې يې نه سپاره خپل ملک تا ته باداره
ســـــــــر دې پرې کړو له هر مشر له ملکه
له دســــــــــــــــتاره دې راليل کړم تر پټکيه
لــــــــــــــــــــه اتڼه دې راګيل کړم تر ټوپکه
بيـــــــــــا دي هر څه ما ته راکړل پيغورونه
بــــــــــــــيا زه ويښ شومه له خوبه پنجا بکه
بيـــــــا مې کار د ننګ اغاز پټ او اشکار کړۀ
بيـــــــــــــا مې شرم کړه احساس خوشال خټکه
بيــــا مې اوس په لوے لاهور باندې يرغل دے
بيــــــــــــــا پيدا کړه ما چې لار وه له ما ورکه
بيــــــــــــــــــا شوه ماته د اورنګ دښمنني پيښه
بيا مـــــــــــــــــــــمتازه !!!! بادشاهي زما غړکه
نـــه خداے ته اوژړيدم نه بهګوان ته اوژړيدم
زما په ځان وس وو صاحبه! ځان ته اوژريدم
د دروغژنې تســـــــــــلۍ يو بدل شکل وو جي
دليـــــــــــل ته اوژړيدم جي،برهان ته اوژړيدم
تهذيبه!! نور که مهذب شم ،څنګه؟څومره شمه؟
نغمې ته ګــــــــــډ شوم په ميدان.آذان ته اوژړيدم
د افسانې ټکي مې دوه ،دوه لوستي .بيا بيا لوستي
زمــــــــــــــا ليکواله ياره!! زۀ عنوان ته اوژړيدم
چې باران اوشو ،او د زړه تاؤ مې کمے او نه کړو
بيـــــــــــا نورڅه؟ ما کتل په لور د آسمان ،اوژړيدم
پـــــــــــــــــروردګاره! مايوسي که کفر هم وه خو زه
په مــــــــــــــــــــــايوسۍ د يو لاچاره انسان اوژړيدم
مــــــمتازه !! چا غزل آلاپ کړو په بلمپت لے کښې
چـــــــــــل يې د داد کړو ما ته څومره آسان اوژړيدم
يقـــــــــين يو شان ووخوبل شان شوګمان بل شانې شو
حاجـي!! ستا څه حال دے زما خو داستان بل شانې شو
ســــــــــــپينه ټوپۍ په سر ساقي،برګې تسبې خرڅوي
رنـــــــــــــــدانو زيرے!!! د شرابو دکان بل شانې شو
هــــــــيله مې بل شانې شوه جي،او ارمان بل شانې شو
چــــــــې پرون بل شان وو نن هغه جانان بل شانې شو
بـــــــــــــــــاداره! پام دې وو ؟بل شانې وو تر تا راغلے
بـــــــــــــــــــاداره! هـغه مايوس تا نه روان بل شانې شو
څنـــــــــــګه بدل شو ؟ چا بدل کړو؟ زه مظلوم څه خبر؟؟
خــو اے منصـــفه!! د ګــــــــواه مـــــې بيان بل شانې شو
بــــيا مـــــــا يـــــــــــو کار اوکړو بيا زه په آيينې بدل شوم
بــــيا معــــــــــــــــجزه اوشوه ،بيا هغه حيران بل شانې شو
مــــــــــــــــــــــــــــمتازه !! لاړو اول امن.بيا لالے هم لاړو
اول يـــــو شــــــــان وو کلے وران .بيا ويران بل شانې شو
په هر نن مې د خپل نن عذاب نازل دے
پـــــــــــه بدن مې د بدن عذاب نازل دے
ـقبــره!! اے مــحشره تاسو لږ وار اوکړئ
په دې مـــــــــــړي د کفن عذاب نازل دے
قينچي ـشــــــوې زلفې ګــــــــورمه حميده
بابا جــــــــــــانه!! په ختن عذاب نازل دے
مــــــــــــوسيقي ده .که نڅا او شعر.مذهبه
ســـــــتا د لاسه په هر فن عذاب نازل دے
شرينۍ!!!! ستا خاموشي ؟ مينه همدا ده؟؟؟
ليلو!!!!! ســـتا په کوهکن عذاب نازل دے
هر روښان هر باچا خان پکښې مشکوک دے
ســــــر تر سر مې په وطن عذاب نازل دے
بندګي د مـــــــــــــــــخلوق څنګه شوه ممتازه؟
د يزدان او اهـــــــــــــــــرمن عذاب نازل دے
ماښـــــــام دے،مرغۍ ټولې دي جوړه،جوړه روانې
تـــــــــــــنها يمه .تنها يې ،څه به کيږي په ما ګرانې
دعا او خمار دواړه د تعمير په رنګ کښې رنګ دي
په تاســــــــــــــــــو جماتونه، ميخانې په مونږ ودانې
بـــــــــندي ،بندي ماحول کښې .نښانې د بغاوت دي
کاپــــــــــرې!!! اداګانې دې خداے مه کړه مسلمانې
صـــــــاحبه! د هنر دے دغه حال په دې وطن کښې
نغـــــــــــــــــمې دلته ارزانې دي.نغمې نه دي آسانې
سيــــــــــنې دې الله نه کړي په ماتم کښې زخمي نورې
څـــــــــيرې دې نورې نه شي په ويرونو کښې ويرانې
د تلونـــــــــــــکي ځوانۍ مخه نيول نه لري امکان .خو
يو کار کيـــــــدے شي .هيلې به پيدا کړم،ځوانې،ځوانې
مــــــــــــــمتازه .! مجبوريو ساده لوحې کړې .قسم دے
زمــــــــــــــــــــــا د وطن پيغلې دومره هم نه دي نادانې
تــا مــــــخ واړوۀ ما پسې را واوړيدل مخونه
مـــــــا کړي په ګنډلو شونډو داسې وو غږونه
لاليــــــه ! کافران دې ،ملحدان دې ستا نازونه
که هــــــر څو ورته خورمه .قرانونه .قسمونه
رنــــګيزه! په لاسونو کښې مې اونيسه لاسونه
رنــــګيزه!رســــــــوايي ده ده ځنګيدلي قدمونه
خوبــــونه چــــــي لري اختراع شوي تعبيرونه
ســـــــړيه دا خوبونه به لا هم وي څه خوبونه؟
روزګـــاره! چـــې راياد کړم قضا شوي ديدنونه
لــــــــه خدايه مې ډار وشي زما ډير دي ګناهونه
بدنه ! د بدن خواهــــــــش کښې تير کړه عذابونه
خواهشه! مــــــــــــــــبارک دې حسابونه .کتابونه
ور وايې چـــــــول وروره ربـــــــابونو ته اورونه
تازه يې کړل ،په خپل دانست کښې مړوي ايمانونه
اســـــــــــــتاذه! ـــــڅه معنا دا تقديرونه ،نصيبونه؟؟
اســــــــــــتاذه! څه معنا چې زه وهمه پښې لاسونه؟
مــــــــــــــــــمتازه! دا قافيې او رديفونه ،او شعرونه
مـــــــــــــــــمتازه! وايه ،وايه،خپل رازونه،اوحالونه
مـــــــــاښامه ولې اولوځي نري نري بادونه؟
مــــــــــاښامه ولې غواړم شرابونه ،شرابونه؟
سحره! وي تر څو به دا کارونه روزګارونه؟
سحره! يو تپـــــــوس کوي شعرونه ،کتابونه
اے ربه! دا مـــــــخونه، دا خالونه ،کمالونه
اے ربه! قرباني زما سجدې ،زما مونځونه
اے ربه! دا د يو ښـــــکلي نازونه ،فريبونه
اے ربه! هــــــــــــــيروم.حقيقتونه،دليلونه
اے ربه! د مـــــــظلومو ژړاګانې فريادونه
اے ربه! لا قايم وينمه .زمــکې .اسمانونه؟
اے ښکليه! ستا د مستو خمارو سترګو ستونه
اے ښکليه! اور دي واخلي ګناهونه ،ثوابونه
ممتازه ! په کوم لوري  روان د ستا غږونه؟
قسم دے وړلے نه شي هيڅ لفطونه.پيغامونه
سپـــــــرليه! آيتونه دي .قسم دے ستا ګلونه
خزانه! تفسيرونه دي قسم دے ستا رنګونه
ممتازه ! په کوم لوري د ي روان د ستا غږونه؟
ممتازه !د کاروان په برخه ليک دي مزلونه
دا يو څـــــــو وخته وم لرې له غزله
ګـــــــــيله منه وه سودا له خپل پاګله
دې څيرې سره څه اوکړمه صاحبه؟
اسـان کـــــــار دے آيينه به کړم بدله
کــله ،کــــــله.سجده اوکړمه بنده شم
چـــې لالے پيښه را اوکړي کله کله
زه چې تا ته په ځير ځير اوګورم ګله
زه کـــافر هم خداے منم د زړه له تله
کـه هر څه يم خو هغه خو بيخي نه يم
چـــــــــې يو شان وي تر آخره له اوله
نيمګړتيا کښې بلا خوند دے،زه څه اوکړم؟
تــــــــــه پـــــه ما ملامت مه کړه مکمله
زه به ســــــــــــــــتا په شانې اوچغيږم هله
ته زمــــــــــــــــــــا په شانې چغه کړه بلبله
د اوبو تــــــــــــمنا نه کــــــــــــــــــومه دشته
پـــــــــــه تــــــــــــــــڼاکو پښو روان يمه مزله
په مـــــــــــــــمتاز دې هيڅ احسان نشته موسمه
دا ســــــــــــــــــــــړے خزان پخپله ،بهار خپله
تـــمام دشـــــــــت دے زما سوال ته لاجوابه
تــــږے نـــــــــه يـــــــــمه ،زه تنده يم سرابه
مــــــــــــا يو مــــــــخ ته مخامخ کړلې کتابه
اوس په خپل دليل ځان خلاص کړه له عذابه
مــــوده پس مـــــــې غيږ کښې او نيوې ربابه
مــــــــــــــــطمين شـــــوم بې حسابه بې کتابه
اے ارمــــــــــــــــــــــانه!!! ازلي خانه خرابه
بـــهر ښـــــــه يې لـــــــــــــه نسبه ،له نصابه
آخــــــــــــــــــــــر څو پورې ؟ ادبه او آدابه؟؟
آخـــــــــــــــــر څو پورې؟ صاحبه؟ او جنابه؟
د وجــــــــــــــدان سترګه مې نه شوه بې خونابه
رب تـــــه نــــــــــــــه دے نظور دغه تيغ بې آبه
شــــــــــــــــــپې زما درپسې تيرې شوې بې خوابه
تا به بـــــــــــــــــــــل څوک څنګه ويني زما خوابه
زه تيــــــــــــــــــــــــر شــــوے يم له کسبه،اکتسابه!
ته زمـــــــا په غـــــــــــولي څــــــــــه کوې ثوابه؟؟؟
پـــــــه مـــــــــــــمتاز رحـــــــــــــم کوه رب الاربابه
روګــــــــردان دے له خــــــــــــــــــطيب او له خطابه
مــا ګيله اوکړه چې خاموش يم شرنګهار نه شوې نو
غــــزل وييل ،چې د جلسو نه را اوزګار نه شوې نو
زمــــا شعرونه په تا ګران دي ،ته په ما ګران يې خو
څومره عذاب کښې مې ساتې چي زما يار نه شوې نو
ســــتا مـــــرثيې ،ســــــــــــــــتا خبرتيا له کربلا منمه
مــــــــا بس همدومره وييل وروره عزادار نه شوې نو
زمــــــــــــونږه يې .زمونږه وې .زمونږ به يې .سړيه
زمـــونږ په کار وې کنه يار،زمونږ په کار نه شوې نو
زمــــــــــا  رقيبه ، جانان ســـــــتا شو.مبارک مبارک
خــــــــــو څه فايده؟ لکه زما ورپسې خوار نه شوې نو
مننه جـــــــــي ! زمــــــــــــا د پښـــــو تڼاکې تا ستاييلي
مـــــــــا په شــــا.شا کتل ملګرے مې په لار نه شوې نو
مــــــــــــــــمتازه ذکر د دوزخ ته مې غوږ ،غوږ اوليدې
خو بيا دې هم په لاس کښې جام دے ،توبه ګار نه شوې نو
له سترګو مې د اوښکو په ځاے وينې ځي لالا
په وير د ځــــــــواني مرګو مه جبينې ځي لالا
ســــــــودا يمه د غر سره مې سر وهلے دے
فـــــــــــرهاد يمه خبر مې تر شرينې ځي لالا
زمـا زړه که د مستو هيلو کور نه شي نو وايه
په کــــــوم لور به د دې محل مکينې ځي لالا؟
زمـــــــــــــا د دعا توري به څرخيږې له هغې
لــــــــــــــونګ په خامخا تر لونګينې ځي لالا
ښه ته چې د کرن آهنګ کدې ته ځې خماره
مـــــــمتاز هم درسره په ډيرې مينې ځي لالا
څـــــــــه رڼايې شوه چې د مينې څلي اور واخستو
زما داغ ،داغ وجود کښې زړه داغلي اور واخستو
چــــــــې زه لالي پسې رنځور وم کلي هيڅ نه وييل
چــــــې لالے ما پسې رنځور شو.کلي اور واخستو
دا زعـــفراني لوپټه .سور قميص په خير کرې خدايه
زما زړه درز اوکړو چې بس دے ښکلي اور واخستو
اے پـــــــــــه ما ځان منې؟ منم دې .خو خبره واوره
دلتــــــــــه ډير لږ وخت پس هر يو منلي اور واخستو
زيرے په تــــا.زيرے په تـــــــــــا،تنها چناره زيرے
آغلي اور واخســــــــــــــــتو .هر ښاغلي اور واخستو
بيا آوښکه ،اوښکه .لکه شمع خپلو پښو کښې توے شو
شور،شور.ماحـــول کښې يکايک يو غلي اور واخستو
مـــــــــمتازه زه يې له ساړۀ خويي ګيله من دومره وم
مــــــــــــا په قسم وييل چې هغه تللي اور   واخستو
ســـــــتا تجزيه ده خو برحقه تجزيه نه ده جي
زمـــا مـــــــزل تر دي پړاوه حادثه نه ده جي
مينه قصه ده خو د دوو روپو قصه نه ده جي
مينــــه رتبه ده کنه جي .مينه عهده نه ده جي
يـــــــاره زمــــــا مخالفين زما په فن څه کوي؟
ږيره مې نشته کنه .ږيره مې اوږده نه ده جي
زمــــــــــــــا خــــبره ده ،بيخي زما خبره ده جي
او جي ساده هم ده ،خو دومره هم ساده نه ده جي
او جــــي پياده راغلم .د خپل سفر داستان به وايم
نـــه جـــي ،له چا مې هم اخستي کرايه نه ده جي
هــــــــــغه خفه ده جي،خو خپلې تنهايې ته ده جي
ډيره خـــــــــــفه ده جي،خو ما پسې خفه نه ده جي
زمــــــــــا احساس وايي چې دا يو ماتمي سرود دے
نـــــــــــه وايي دا چي  دا نغمه ده او نغمه نه ده جي
ته هــــــم وهسکي يې .ولې هغه شان خو نه يې کنه
زمـــــــــا توبـــــه ده ،ولې هغه شان توبه  نه ده جي
مــــمتازه ! ستا په سره غرمه ځنګيدل؟ ولې ؟ ولې؟
ګوره سکڼے ماښام هم نه دے.ګوره شپه نه ده جي
دا دنيا څنګه ده جي؟
ډيره بدرنګه ده جي
دا مــقبره ده وروره؟
او بې آهنګه ده جي؟
د دايرې خــــــالقه!!
او جي،دا تنګه ده جي
دا تر شرابو لانجه؟؟؟
شروع له بنګه ده جي
دا مــــناره ؟ او هغه؟؟
نه،نه،جي،دنګه ده جي
غمه!ستا مور څنګه شوه؟
لـــــــــنګه ده.لنګه ده جي
ممـــــــتازه! ستا ژبه خو
ګــونګه ده،ګونګه ده جي
لـــــه لږې زمکې لږ آسمان پورې راغلے سړے
زه لـــــــــه زندانه تر زندان پورې راغلے سړے
زه لــــــه خپل ځانه تر خپل ځانه تښتيدلے وحشي
زه له خپل ځانه تر خپل ځان پورې راغلے سړے
زه له ايــــمانه  تر ګـــــــــــــمانه يو سر سامه  بنده
زه لـــــــــــــــه ګمانه تر ايمان پورې راغلے سړے
زه لــــــــــه جانانه ګيله من .ګيله من ،تللے ،عاشق
زه په زاريو تر جـــــــــــــانان پورې راغلے سړے
زه تر مســــــــجده د سجدې په آرزو تللے يو څوک
زه د شــــــــــــــــرابو تر دکان پورې راغلے سړے
زه مـــــــــــــــــــــــــــــرور له پيښوره په يو څو خبرو
زه په خيال ،خيال کښې کابل جان پورې راغلے سړے
زه په بيا،بيا له جنګه ستون .هغه پښتون ،بې سکون
زه پـــــــــه بيا، بيا  فخر افغان پورې راغلے سړے
زه لــــــــــــــــــــــــه آباد اسلام آباده خپلو اوښکو سره
زه تـــــــــــــــــــر برباد  وزيرستان پورې راغلے سړے
زه يـــــــــــــــــــو بيخي ساده پښتون د اورکزو د سيمې
زه پــــــــــــه ډير پام تر غني خان پورې راغلے سړے
زه يو مــــــــمتاز د خپل اميد د صحرا مست جوګي يم
زه تـــر دې خــــــــــــپل دارلامان پورې راغلے سړے
الميې ډيرې هــم شوې،تيرې هم شوې،هيرې هم شوې
ډرامې ډيرې هم شوې،تيرې هم شوې،هيرې هم شوې
مـــخونه پټ هم شول،ښکاره هم شول،بدل بدل شول
آيينې ډيرې هم شوې،تيرې هم شوې،هيرې هم شوې
نوي خــــــــــبر ته منتظرو! آخــــر څوک يې راوړي؟
قافلې ډيرې هم شوې،تيرې هم شوې، هيرې هم شوې
څنګه مو حل؟ څومره مو حل کړې؟دا مو سپينه نه کړه
ماميلې ډيرې هم شوې،تيرې هم شوې،هيرې هم شوې
د نا آشـــنا شـــــــانې خـــــــــــــمار انتظار هغسې دے
پيمانې ډيرې هم شوې،تيرې هم شوې .هيرې هم شوې
مــــــــــــــــــــمتازه زغم کله تمام شو کله بيا راتم شو
حادثې ډيرې هم شوې،تيرې هم شوې،هيرې هم شوې
وييل يې نوره يــــــاري مه کوه د جــــامه سره
وييل مې ژوند څه شوچې نه وي د الزامه سره؟
وييل يې چرته شوې روان د بې نيازيو سره؟
وييل مې څه اوکړم اخر د دې ماښامه سره؟
وييل يې ولې رانه کرکـــــه کوې وا سړيه؟
وييل مې هــر څه مې روا بولې د قامه سره
وييل يې هيـــــــڅ د تړون دې نه وينم د ځنو سره
وييل مې کوم تړون يې وينې ننګ او نامه سره؟
وييل يې ســـــــتا غم د کابل او کندهار او پکتيا؟؟
وييل مې ستا غم شريکي کشمير او شامه سره؟؟
وييل يې ځـــــه ورځـــــــه غږيږه ليونے،ليونے
وييل مې ځــه ګرځــه د چف او دم او دامه سره
وييل يې تـــه ممتـــــاز کافر يې په څلور مذهبه
وييل مې بس نو ستا نور څه کار د اسلامه سره؟
د ستا په انتظار کښې زه خمار ،سپوږمۍ خماره
غـــــزل غـــــــــــزل هوا لکه نغمه له تاره،تاره
شــــــــبنم .شبنم.را اوري .راڼه ستوري، له آسمانه
جولۍ مې غوړه ولې
ګــــلاب ،ګــــــلاب را اولويدل څه توري له وجدانه
جولۍ مې غوړه ولې
آهنګ له سريندي راځي .او شرنګ له مست ستاره
دريــــــــــاب،دريــاب،څپې ،څپې ده .مينه زوره وره
موسم ډير عجيبه دے
لمـــــحې .لمــــــــحې.لمحې.لمحې ده مينه زوره وره
موسم ډير عجيبه دے
راځــــــــــــــه! وريځې سيوري جوړوي په لاره،لاره
يو کــــــــړنګ د پيمانو خور دے چاپيره په فضــــا کښې
ماحول دے ځنګيدلے
ست مه غواړه .چې اوس خو ست شامل دے په ريا کښې
هر څه دے هوش باييلے
پرهــــــــــــــــــــــــــــــيز دې ماتوه کنه.نازکه پرهيزګاره
مـــــــــــمتاز.ممتاز.شاعر،شاعر،مې اونيسه په غيږ کښې
د خداے رويي مې دروړے
مـــــــــــومن مې کړه ،کافر،کافر مې اونيسه په غيږ کښې
د خداے رويي مې دروړے
ايمــــــــــــــــــــان مې را تازه کړه.دا نن شپه ده ګناهګاره
نـــــه پــــــيژنې هغه ما او تا چې جنګوي؟
خوب دې ځنګوي لاليه،خوب دې ځنګوي
ياره!! زمــــــــــا ياره پـــــام کوه کنه قربان
تا نه  راچـــــــاپير دي چالبازان او مداريان
هر يـــــــــو اچولے دے د خپل فريب دکان
شک پکښې پريمانه دے .وړيا پکښې ګمان
دويي هر څۀ ساعت کښې بلاربوي او لنګوي
خوب دې ځنــــګوي .لاليه خوب دې ځنګوي
دويي ســــــــره لاليه نه منزل شته نه هـدف
دويي په خپله ګوره نه تنظيم لري .نه صـف
نه يې رخ معلوم دے.نه معلوم د دويي طرف
دويــــــي نــــــــــه نغاره لري لاليه او نه دف
دويي خو پښـــــــتنو ته د پنجاب ډول ډنګوي
خوب دې ځنــــګوي لاليه.خوب دې ځنګوي
هــــــغه چې شعور او نه شعار لري جانانه
هغه چــــې نه لورے او نه لار لري جانانه
هغه چــــــې ياري کوي نه يار لري جانانه
هــــغه چې نه کور لري نه کار لري جانانه
هغه اوس لګيا دي تا په خپل رنګ رنګوي
خوب دې ځنـــګوي لاليه.خوب دې ځګوي
اے يــــــــــــــاره متروکې پيمـانې به ماتوو
اے ياره رواج د مـــــــــــــــيخانې به ماتوو
ســـــــــــــــــحر د اغيار د استانې به ما توو
اے د مــــــــــــمتاز واوره زولنې به ما توو
دويي پريږده چې خپل ګنګروګان خپله شرنګوي
خوب دې ځنګوي لاليه،خـــــــــوب دې ځنګوي
غر د دسيسو دنګ دے خو مونږ يې په سر لار لرو
مشر اسفنديار لرو
مونږه خـــــــپل لښکر لرو د خپل لښکر سالار لرو
مشر اسفنديار لرو
مــــــــــونږ بې مشره نه يو د خپل مشر مشرانه منو
وينه نذرانه منو
مونږه خپــــــــــــــــــــل بيرغ منو او خپله ترانه منو
خپله استانه منو
مونږه د پښــــــــــتون افغان وطن په سر دستار لرو
مشر اسفنديار لرو
مــــــــــــــــــــــونږه پښتانه يو امن،امن،زنده باد وايو
جنګ ته به فساد وايو
مـــــــــــــــونږ هغه څوک يو سالم عقل ته استاد وايو
جهل مرده باد وايو
مونږه د تحــــــــــــرير او د تقرير تاريخ شاندار لرو
مشر اسفنديار لرو
مونږ د مــــــــــــــــــــشرانو د تکريم نه خبر خلق يو
لر يو که بر خلق يو
مـــــــــــونږ درنې پګړۍ او دستارونه په سر خلق يو
مونږه خبر خلق يو
مــــــــــــــــــــــونږه د جرګو،مکالمو سره تل کار لرو
مشر اسفنديار لرو
مونږه شـــــــــــــــاعران لرو.خوشال لرو ،رحمان لرو
ننګ لرو ايمان لرو
مونږه د ممـــــــــــــتاز غوندې  باغي ملنګ خمار لرو
کله په چا کار لرو
مونږ بـــــــــــــــاچا خان سره نسبت د ژوند معيار لرو
مشر اسفنديار لرو
لالـــــــے پــــــــه يو لوري روان لالا په بله لاره
زه حــــــــق حيران ولاړ له ما هيره ده خپله لاره
يره جي! بس زما داستان ډير مختصر دے.دا دے
هــــــــــــــغويي که هر څومره وهلم ما وهله لاره
بدل،بدل خلــــــــــق په مخه راغلل تير شوم ورنه
څه شـــــوخ سرے يم بيا مې هم نه کړه بدله لاره
ستا د راتلو يقين خو پريږده .چې ګمان هم نه وو
مــــــــــــــا په يو بل شان ليوني اميد څارله لاره
تــا ته څه پته ده؟ له سرو سترګو دې جار شم ياره
څــــــــــــــه زهــر،زهر وه له ګوټه تر بوتله لاره
اوس ګـــــــــــړندي کړمه ګامونه.که په منډه شمه؟
اوس خــــــو نه شاته او نه وړاندې شته مزله لاره
مــــــــمتازه ! يو، يو .لاروے به مړ کيدو په لاره
عجب مــــــــنظر وو.يو او بل ته يې سپارله لاره
ملکه! چـــې طرف د رياست کوې .تباه شې
ملکه! د ظـــــالم چې حمايت کوې .تباه شې
ملکه! په دروغو چې باور کوې ،برباد شې
ملکه! چـــې انکار له حقيقت کوې،تباه شې
ملکه! د بوټانو چې عزت کوې .خنزير شې
ملکه! د پټـــکيو چې خدمت کوې ،تباه شې
ملکه! د معصومو چې غندنه کوې .خوار شې
ملکه! د وحشـــــيانو چې صفت کوې.تباه شې
ملکه! چې ممتاز سره پرلت ته نه ځې .ورک شې
ملکه! وايـــــــــــــه کله به غيرت کوې؟ تباه شې
نه د وريـــــــــځو ده او نه د شنۀ آسمان سايه ده
په ما چې ده،دا مې د خپل پښتون ايمـان سايه ده
اوس د حالاتو لاس ازاد چې څومره اور وروي
زما په ســـــر د خان شهيد او باچا خان سايه ده
بـــــــــــــــيانيه زما ،بيان زما دے
سوات ،باجوړ،وزيرستان زما دے
دا خړه زمکه شين آسمان زما دے
نور به زمــا په خاوره جنګ نه کيږي
نه به کيږي
هيڅ به نور دغه کار بدرنګ نه کيږي
نه به کيږي
ګـــــټه د بل کيږي تاوان زما دے
سوات،باجوړ،وزيرستان زما دے
نور نه پاټــــــــــــک او نه زندان منمه
نه يې منم
نور کلـــــــــــــه جبر پخپل ځان منمه؟
نه يې منم
دا بغاوت خو اوس ايمان زما دے
سوات،باجوړ،وزيرستان زما دے
نور نه قتــــــــــليږم .نه ورکيږم،واوره
ښه يې واوره
نور نه چـــــــپ کيږم.نه ډاريږم واوره
ښه يې واوره
نور دې لاس غوڅ واخله،ګريوان زما دے
سوات،باجوړ،وزيرستان زما دے
نور بــــــــس له دې خاورې ټغر ټولوه
نور دا ازغـــــــــــــن تارونه زر ټولوه
مـــــــــــمتازه دا شعار شايان زما دے
ســـــــوات،باجوړ،وزيرستان زما دے
بـــــــــــــــيانيه زما ،بيان زما دے
سوات ،باجوړ،وزيرستان زما دے
دا خړه زمکه شين آسمان زما دے
نور به زمــا په خاوره جنګ نه کيږي
نه به کيږي
هيڅ به نور دغه کار بدرنګ نه کيږي
نه به کيږي
ګـــــټه د بل کيږي تاوان زما دے
سوات،باجوړ،وزيرستان زما دے
نور نه پاټــــــــــــک او نه زندان منمه
نه يې منم
نور کلـــــــــــــه جبر پخپل ځان منمه؟
نه يې منم
دا بغاوت خو اوس ايمان زما دے
سوات،باجوړ،وزيرستان زما دے
نور نه قتــــــــــليږم .نه ورکيږم،واوره
ښه يې واوره
نور نه چـــــــپ کيږم.نه ډاريږم واوره
ښه يې واوره
نور دې لاس غوڅ واخله،ګريوان زما دے
سوات،باجوړ،وزيرستان زما دے
نور بــــــــس له دې خاورې ټغر ټولوه
نور دا ازغـــــــــــــن تارونه زر ټولوه
مـــــــــــمتازه دا شعار شايان زما دے
ســـــــوات،باجوړ،وزيرستان زما دے
ماښامه ! د خمار غوندې يو کس دے .زما خوښ دے
ته نورې قيصې څه کوې ؟خو بس دے، زما خوښ دے
چې خپل مې شي .چې خپل يې شم . دا نه ده زما وس کښې
ملګرو!! زما دومره پورې وس دے ، زما خوښ دے
بې حسه ، بې سيواده دے . په شل ځايه تقسيم دے
خو څه اوکړم ؟ همدغه مې اولس دے .زما خوښ دے
دا جسم ، چې په يو ځاے راټول شوے دے . هم ښه دے
دا زړۀ ، چې په دې جسم کښې تس نس دے ،زما خوښ دے
ممتازه ما ګلاب وو ورليږلے .چې يې خو ښ وو
ممتازه راليږلے يې واپس دے ، زما خوښ دے
پرخـــــــــــــه وريږي په ګلونو دي ګردونه پراته
په شته يقين کښې مو په زړونو دي وهمونه پراته
د بيان ښاره ! د لــــــــفظونو د هجرت موسم دے
د آوازونــــــــــــــــــو دروازو ته دې قلفونه پراته
ايمانه ! ستــــــــــــا اثبات زمونږه هديرې هم کوي
کليــــــــــــــمه دار مو په قبرونو دي شالونه پراته
د کتــــابونو المــــارۍ مې کړه خالي ،اوس پکښې
ردې ،ردې،زمـــــــــــــا شکونه او سوالونه پراته
نغـــمه آباده ! کاش چې بيا د ستا په لوري راشي
په وير کدې کـــــــــښې دي تمام سماعتونه پراته
قلم ته ســـــپارم څو شعرونه .څو غزلې .بيا ځم
ما ســــــــــــره څه دي ؟ خو همدا امانتونه پراته
ممتازه پروت يم د خپل ذات په لا محدود تشيال کښې
او په ډک زړه مـــــې خپل خالي .خالي لاسونه پراته
باـيلم هر څــه لکه ناکام رياست
لاليـــــــــه زه لکه ناکام رياست
زمـــــــا هر کار د بغاوت نمونه
د ستا کړه وړه لکه ناکام رياست
ارمـانه! څه کوې؟دخــداے دپاره
لـــــــګوې خله لکه ناکام رياست
غوښــــتنې څه؟ لکه بيدار پښتانۀ
حــــالات؟ اوده لکه ناکام رياست
مــــــزاحمت کوي که کډه ښکليه؟
زمــــــا دا زړه لکه ناکام رياست
هر يو خواهش مې يو لښکرد شمعو
ژونـــد مي تياره لکه ناکام رياست
ويـــــيل يې ته ممتازه بس احتجاج؟
ويـــــــيل مې ته لکه ناکام رياست
ته ګــــــــرم نه يې خماره،زه آزار وهلے يم
ته پــــــــــريږده کنه،ياره،زه آزار وهلے يم
ته ځه پـــــــه خپله لاره ته دعا وهـــلے يې
زه ځــــــم په خپله لاره ،زه آزار وهلے يم
زما د سودا دلته هيڅ قيمت لګيدے نه شي
خــــفه نه شې بــــازاره،زه آزار وهلے يم
زما د تباهۍ څوک ذمه وار،ميمه وار نشته؟
زمــــــــا په خيال اخباره!زه آزار وهلے يم
زمونږه دا سرونه به په داو که به ګڼه وي؟
زه ســـــوال لرم سالاره!زه آزار وهلے يم
ستا کار کښې کار لرلو ته مې کار وييلے دے
زه څـــــه اوکړم سرکاره! زه آزار وهلے يم
د خوب په تعبيرونو خو ممتاز يم سخت شکي
د ويښ ضــــــمير مزاره! زه ازاره وهلے يم
مونږ او تاسو
مونږ د نقيب مظلوم .مقتول په مرګ پاڅون کړے دے
تاســـــــــــــــــــــــو پرون د قاتلانو استقبال کړے دے
مونږه په خـــــــــــــپلو کړو نازيږو.تاسو هم نازيږئ؟
جنډې مـــو پورته کړئ جي،تاسو هم کمال کړے دے
د کتاب وم د رباب او مے او ناب شوم
پــــه مـــزه .مـــزه .په تا پسي خراب شوم
چـې مړو سترګو پسې مړ شوم کمال اوشو
عــــزراييله ! په ژونديو کښې حساب شوم
د خــــــطيب مــــــــــخالفته ! ضايع نــــه يې
په هر رنګ کښې مخاطب د هر خطاب شوم
ســتا په غـــيږه کښې ځـــــــاے شوے يم لاليه
زه د دې جــــــنت مــــــالک شومه .نواب شوم
ژوند يـــــو دشت دے .او د دغه دشت ښکلا ته
زه له ورايه پــــه پــــړقا شومه . سراب شوم
ميينتوب د تـــــجسسس هــــم لــــــــيونتوب دے
د خـــــــپل ځان او ستا تر مينځه زه حجاب شوم
يـــــو ســـــــړي تـــــه ځــير ځير ګورمه ممتازه
لاړم ډوبو دريــــابونو کښي غــــرقــــــــــاب شوم
تــــا هـــــم را وکتل له ورايه ورايه
زمــــا له خولې وختل ،خدايه،خدايه
زمـــا هـــــــــــــمدا وينا کافي ده کنه
هـــر چــــــا ته وايمه چې ،وايه،وايه
له ځايه هر څوک شي بې ځايه يوځل
بيــا ځاے ته راشي له بې ځايه ،ځايه
آيينې! دا نــــــــو کوم کمال شو آخر؟
مــــــــــا ته زما څيره راښايه .ښايه
په تنــهايي کښې ښيرې ژوند ته کوه
په محـفلونو کښې ژوند ،ستايه،ستايه
ولې مې وژنې؟ چې ستا حق کښې نده
هــــــــــم تا وييل کنه چې .رايه .رايه
ممتازه !مــرګ.مرګ منظرونه ګوره
نن څـه کانې کوي خمار، څه تور ماښام
څه مې لالے دے مزيدار،څه تور ماښام
د دې مــــــــزل روداد ليکل .غزل .غزل
د ميــــــــکدې شريفې لار .څه تور ماښام
بس خو پينځه راکاتـــه مونځ .قصه خلاصه
نور څه ملا؟ او څه يې کار؟ څه تورماښام؟
قاضـــــي راځه .قصه کوم. خو غوږ به ږدې ؟
څه ظهور جان؟ او څه اختيار؟ څه تور ماښام
د ګل د ژوند حسين خواهش،سپوږمئ ،سپوږمۍ
څــــــه سرينده ،څه راګ ملهار ،څۀ تور ماښام
څـــــــــه ملنګي ،څه بې نيازي، ما وړې راوړې
څـــــــــــــــه د رحمان بابا مزار ، څه تور ماښام
مـــــــــــــمتازه ! خوله لګوه ،خولۀ. په هر ښايست
څــــــــــــــه باچا جي، څه يکه زار ، څه تور ماښام
لـــــه لږې زمکې لږ آسمان پورې راغلے سړے
زه لـــــــــه زندانه تر زندان پورې راغلے سړے
زه لــــــه خپل ځانه تر خپل ځانه تښتيدلے وحشي
زه له خپل ځانه تر خپل ځان پورې راغلے سړے
زه له ايــــمانه  تر ګـــــــــــــمانه يو سر سامه  بنده
زه لـــــــــــــــه ګمانه تر ايمان پورې راغلے سړے
زه لــــــــــه جانانه ګيله من .ګيله من ،تللے ،عاشق
زه په زاريو تر جـــــــــــــانان پورې راغلے سړے
زه تر مســــــــجده د سجدې په آرزو تللے يو څوک
زه د شــــــــــــــــرابو تر دکان پورې راغلے سړے
زه مـــــــــــــــــــــــــــــرور له پيښوره په يو څو خبرو
زه په خيال ،خيال کښې کابل جان پورې راغلے سړے
زه په بيا،بيا له جنګه ستون .هغه پښتون ،بې سکون
زه پـــــــــه بيا، بيا  فخر افغان پورې راغلے سړے
زه لــــــــــــــــــــــــه آباد اسلام آباده خپلو اوښکو سره
زه تـــــــــــــــــــر برباد  وزيرستان پورې راغلے سړے
زه يـــــــــــــــــــو بيخي ساده پښتون د اورکزو د سيمې
زه پــــــــــــه ډير پام تر غني خان پورې راغلے سړے
زه يو مــــــــمتاز د خپل اميد د صحرا مست جوګي يم
زه تـــر دې خــــــــــــپل دارلامان پورې راغلے سړے
اسمانه! زمين زاد خو په دې حال دے. دا څه حال دے؟؟
اسمانه! هر يو ګل  دلته پايمال  دے.  دا څه حال دے؟؟
اسمانه! د معصومو  ژوند وبال دے. دا څه حال دے؟؟
اسمانه! خفه نه شې .زما سوال دے، دا څه حال دے؟؟
آسمانه! ژوند مو څه دے .خو جنجال دے،دا څه حال دے؟؟
آسمانه! مرګ  مو هر چا ته حلال دے ، دا څه حال دے؟؟؟
اسمانه! ورپه غاړه دا قتال دے. دا څه حال دے؟؟
اسمانه!  پښتنو ته خو دې خيال دے، دا څه حال دے؟؟
اسمانه!  نن  چې هره شمله شال دے . دا څه حال دے؟؟
اسمانه! په څه حال روح د خوشال دے؟ دا څه حال دے؟؟
اسمانه! بس چاپيره غال مغال دے .  دا څه حال دے؟؟؟
اسمانه ! څوک مهدي دے؟ څوک د جال دے؟ دا څه حال دے؟؟
اسمانه! زما لاش د جنت ټال دے . دا څه حال دے؟؟
اسمانه! چا راکړے دا کمال دے؟ دا څه حال دے؟؟؟
اسمانه! لا تر اوسه قيل او قال دے. دا څه حال دے؟؟؟
اسمانه! ممتاز ګونګ لکه ديوال دے، دا څه حال دے؟؟
چې تللې نو ما ويل چې نه کنه نو نه کنه نو
خو تا هم دا ویل چې نه کنه نو نه کنه نو
لاليه، چا ويل چې ځه بغاوتونه کوو؟
لاليه، چا ويل چې نه کنه نو نه کنه نو
د زخم خپله خوښه دا وه چې خولۀ نه ګنډمه
خو مسيحا ويل چې نه کنه نو نه کنه نو
زما ذرې ذرې بدن ويل چې ځه ویدہ شه
زما سودا ويل چې نه کنه نو نه کنه نو
سکڼي ماښام ويل چې هر څه ښکلي، هر څه ښکلي
خو سپين سبا ويل چې نه کنه نو نه کنه نو
دلته ارمان ويل چې هله، هله، هله، هله
هلته ادا ويل چې نه کنه نو نه کنه نو
ممتازه دوی په خام دليل ؤغوښت په پټه اقرار
ما برملا ويل چې نه کنه نو نه کنه نو
زما ساقي ساقي جانانه در ومې نيسه
لويږم وتلى يم د ځانــه در ومې نيسه
نن خو بس يو ته يې راپاتې مخ ونه اړوي
نن خو خفه يم له هر چا نه در ومې نيسه
په سره غرمه کې درته راغلم په وچو شونډو
په حال مې رحم کوه خانه در ومې نيسه
او ازيتونو ليوانى کړم خرابه خراب خراب يم
زما قراره او درمانه در  ومې نيسه
دستا ممتاز يم او که نه يم رښتيا ووايه
بس نو بيا څه ګيلې له مانه در ومې نيسه
وايي، هــره ورانه خو نفلونه سموي
خداے به کله دا برباد ذهنونه سموي؟
زه خو خفه شوے ورنه هــــم نه يم نو بيا؟
ولـــــــې المارۍ کښې کتابونه سموي؟
اے هوا ! بدله په سيلۍ شه . کوي خوند
پيغلې چې اوترې شي ،شالونه سموي
مونږه سموي په دې مي نشته اعتراض
سوال لرم چې دويي کله ځانونه سموي؟
دي  ســــــــړي وژلي بلا خلق دي ،ملا
ولـــــــې ورتــــــه خلق بالختونه سموي
عقله ! ځه ،ورځه. مخه  په بل لوري کوه
دلته اوس هـــــم ستوري نصيبونه سموي
نن ممتاز مصروف دے .ګيله مه کوۍ ،سړو
ګډ وډ يــــــــــې پراته دي بوتلونه سموي
څـــــــــو دانې لونګ راته په جام کښې واچوه
ښکليه! ته خپل رنګ راته په جام کښې واچوه
ښه جي ! پيښور کښې وهسکي نه غواړم .ګناه ده
ښـــــــــــه! د تيراه بنګ راته په جام کښې واچوه
اے!!! زمــــــــــــــا نشه به نيمه پاتې شې کافرې
اے!!! د بنګړو شرنګ راته په جام کښې واچوه
ســــــــل ډيوې رڼا کړه .ما ته ما پکښې اوښايه
عـــکس د مست ملنګ راته په جام کښې واچوه
نـــــــــــن موسيقي نه اورمه . نن موسيقي څښم
وا بـــــــــــاچا!! آهنګ راته په جام کښې واچوه
يـــــو يې سه تر شونډو .بيا يې راکړه په مسکا
ځـــــــــــه .زما قلنګ راته په جام کښې واچوه
ګډ يې کړه شرابو کښې .ساقي، د ممتاز واوره
هــــغه شوخ او شنګ راته په جام کښې واچوه
په قســـــم چې نيت مې ښه ورته معلوم دے
خو چـې نه پوهوي ځان لالے مي شوم دے
تبصــــــــــــــرې په فنپارو د ورک فنکار دي
پـــــــــــــه تالار کښي د ړندو خلقو هجوم دے
هلـــــــــــــــــــه ګاډے رانه ځــــــــــي کنه سړيه
زر زر او وايـــــــه درجار شم څه دې نوم دے؟
هـــــــــــــــــــــــــــــــغه تا چې رحم ،رحم ،يادولو
اوس يـــــــــــــې اوښايه په زمکه راته ،کوم دے؟
د هنـــــــــــــــــــــر تار پکښې ږدمه ،چي شي شمع
له نـــــــــــــازک زړه نورڅه نه جوړوم ،موم دے
صــــــــــــــــــــــــــحيفې ورپسې مه ګوره صاحبه
مــــــــــــــــــــــــحبت د نا آشنا احساس مفهوم دے
هغه ښــــــــــــــــــــــــکلے فيشني غوندې ظالم دے
مــــــــــــــــــــمتاز هم د فيشن حد پورې مظلوم دے
د دنیا نه مي بدل انداز د شور دی
ما اخستی له واورینه مخه اور دی
تانه ځان ورک دی او زه له ځانه ورک یم
یاره! ستا لټون څه نور دی زما نور دی
ته شراب د مینې کوم لوښي کښې غړاړې
تا خو ایښی د خپل زړه لوښی نسکور دی
زوره وره! د زړۀ زور در باندې تېر شه
ستا د لاسه مي په زړۀ تېر کړی زور دی
ځي مریخ آبادوي هغوئ #ممتازه!
چي په زمکه چا وران کړی هر یو کور دی
دا تنها ستــــــورے د ماښـــــــــــام زما جانان وو، او دے
راباندې ګـــــــــــران په دې سبب تمام اسمان وو، او دے
هغه نه خـــــداے، نه فـرښته وه، نه دې شي، نه به شي
د تمـــــــــامي احـــــــــــــترام وړ هغه انسان وو، او دے
زۀ پۀ خپل ذات کښې یو جهان یم، دا وو خیال د هاغۀ
ګنــــــــــي زمـــــا پۀ نزد هغـــه هم یو جهان وو، او دے
زمـــــا ایمــــان څــــــه دے؟ ســــــړیه دا خبرې پرېږده
زمــــــــا د پــــاره یو کافـــــــــر هم مسلمان وو، او دے
یــــره جـــــــي، ما هــــم دا وییل کنه هـــــــــمدا وایمه
ممتازه ماته بلا شــــــــوے دا خــــــپل ځان وو، او دے
تر خـــپله وسه هوش خو مې بايللے دے لاليه
ما سوے سيګرټ سل وارې څنډلے دے لاليه
ته تل وايې چې هغه وخت به راشي .ته رانغلې
ته راشــــــــه کنه ،هغه وخت راغلے دے لاليه
تــــــــــــا کله په ما لاس دے اچولے ستمګره؟
مــــــــــا کله د زړه حال درته وييلے دے لاليه؟
ښـه! تا هم په رومال کشيده کړے د زړه نقش دے
ښه!مــــــا هـــــم  د ګلاب بوټے ساتلے دے لاليه
د ستا خــــــبرې څه؟ لکه زخمک په ستار تير شي
ته ښـــــکلے يې خو غږ دې بلا ښکلے دے لاليه
غزل څه وي؟ په خداے قسم په دې چل کښې مې هر ځل
خپل ځان درته مصرعه ،مصرعه ،ليکلے دے لاليه
مـــــــمتاز دې رخصت کړے وو په کومه افشاني؟
ګــــــــنګرو، ګنګرو په لاره شرنګيدلے دے لاليه
که وس مې وے بيخي به مې ويستې له کلينډره
قسم دے دسمبره
که وس مې وے   ستا نوم مې هيروۀ   له پيښوره
قسم دے دسمبره
د ستا  په راتلو بيا تازه شي غم د بورو  ميندو
ماتم د بورو ميندو
د ستا په راتلو مات شي بند د زغم د بورو ميندو
اوف غم د بورو ميندو
که  وس مې وے قيامت پورې به نه وے را دبره
قسم دے دسمبره
په تا شوي د ټولې شاعرۍ نه مې زړۀ تور دے
حالت مې بيخي نور دے
د ستا واورين سحر کښې مې بل شوے اور په کور دے
هم دا مې په تا پور دے
پښتون يم پور به غواړم  له شريره او له شره
قسم دے دسمبره
له  تا  مې  کرکه  کيږي  د  خزان  پيغام رسانه
بې دريغه او بې شانه
د ستا  چپتيا کښې رنګ لاړ دے زما له زما له ګلستانه
هيريږي نه له مانه
مخونه د غوټيو  به مې ياد وي  تر   محشره
قسم دے دسمبره
تر  هغې  به زه   څه رنګه  کښينمه   په     قرار
چې وا نه خلم بدل
اوس  وار د هغه تير دے او راغلے   زما    وار
اوس پيژنمه غل
ممتاز  يم د ظالم په مرګ  به ليکمه سندره
قسم دے دسمبره
بــــــل شـــانې غـــــم دې
يــــــار راتـــــــه ګـــرم دې
خفــــه يـــم، خـــــانـــــدم
دا څـــــــــه ســــــــتم دې
هغــــــه دې غــــــــــواړي
ګلــــــــــه! قســـــــم دې
زه کــــــافر نـــه يـــــــــم
هغــــــــــه صــــــــنم دې
#ممـتــــــازه ژونـــــد خــو
ها،هــــــــا، کـــــــرم دې
پرخـــــــــــــه وريږي په ګلونو دي ګردونه پراته
په شته يقين کښې مو په زړونو دي وهمونه پراته
د بيان ښاره ! د لــــــــفظونو د هجرت موسم دے
د آوازونــــــــــــــــــو دروازو ته دې قلفونه پراته
ايمانه ! ستــــــــــــا اثبات زمونږه هديرې هم کوي
کليــــــــــــــمه دار مو په قبرونو دي شالونه پراته
د کتــــابونو المــــارۍ مې کړه خالي ،اوس پکښې
ردې ،ردې،زمـــــــــــــا شکونه او سوالونه پراته
نغـــمه آباده ! کاش چې بيا د ستا په لوري راشي
په وير کدې کـــــــــښې دي تمام سماعتونه پراته
قلم ته ســـــپارم څو شعرونه .څو غزلې .بيا ځم
ما ســــــــــــره څه دي ؟ خو همدا امانتونه پراته
ممتازه پروت يم د خپل ذات په لا محدود تشيال کښې
او په ډک زړه مـــــې خپل خالي .خالي لاسونه پراته
ته مــــــمتازه دومره هم نه يې وړوکے
په خپل سر واخله د خپل عذاب پنډوکے
سړے څه؟ خو په مثال د اوږي سپي شي
طــــــمع څه ؟ له پلاسټيکه جوړ هډوکے
ژوندون څۀ؟ يوه غــــــــمجنه شان سندره
جـــانان څه؟ يو مــستانه غوندې سروکے
د اميد د چنار سيوري کښې خوب راغے
ســــــــر ته ږدمه د ريمن ارمان زړوکے
کربـــــــــــلا د درد چاپير شوه له ممتازه
ورته ځان ښکاري د اوښکو يو ډنډوکے
سر غني،  سرورغني،  يار غني، خمار غني
غږ غني،  غزل غني،  باغ غني،  بهار غني
ساز غني، اهنګ غني، بنګ غني، لونګ غني
نر غني،  سالار غني، تاج غني،  تاجدار غني
باب غني ، رباب غني، تاب غني، کتاب غني
فن غني، فنکارغني، هار غني،  خاکسارغني
جام غني، جنون غني،  لال غني، هلال غنی .
چنګ غني، فرهنګ غني، ساز غني، ستارغني
ناز غني، انداز غني، ننګ غني، ملنګ غني
رنګ غني، رنګ رنګ غني، ګل غني ګلزارغني
زه وفا،  قربان له تا، ته زمونږ بابا غني
بازغني، جانباز غني، لارغني، اقرارغني
تسنيم لالا ته
لالا! لالـــــــے مـرور هغسې دے
لالا!قـــــــــسمت مقرر هغسې دے
لالا! د زړه خــــبره اوکړم درته؟
لالا! هغه دشت بنجر هغسې دے
لالا! زمـــــــا سينه هم هغسې ده
لالا! قسم دے خنجر هغسې دے
لالا! د ژوبل فرياد هــــــغسې دے
لالا! چې وو مې باور هغسې دے
لالا! د صبر ډرامه ګورې ته؟؟
لالا! صـــابر معتبر هغسې دے
لالا! ساماــن وارخطا کړے يمه
لالا! راپورې دا سر هغسې دے
لالا!!! زه ولې هغه شان نه يمه؟؟؟
لالا!!! ظالم مازدېګر هغسې دے
لالا! ته مه څکه ستا ځيګر خراب دے
لالا!!! زمـــــا خو ځېـګر هغسې دے
لالا!! د چـــــا جنت د چا دوزخ شو؟
لالا!! په مونږ خو محشر هغسې دے
لالا! خو کټ د حجرې اور واخستو
لالا! خــــــو هغه منبر هغسې دے
لالا! مونږ ټول کمزوري هغسې يووو
لالا! مـــــــــلا زوره ور هغسې دے
لالا! د ستا ممتاز .ممتاز پاتې شو
لالا! کاپر وو ،کاپــر هغسې دے
خــــــــمار کشيد شو ،جوړ د عمر له انګوره ياره
بيړه دې هيـــــــڅ بې هيڅه هم نه ده رنځوره ياره
ستا خو آرام هم د نصيب په ګوشوارو کښې نشته
پــــــــــــه جنــتي خاوره آزار ،آزار مزدوره ياره
دا چې بيا ،بيا دې د باګرام له ترکو مخ جاروځي
ميينه کړې دې په ځان ده کـــــــــومه حوره ياره
ځيګر خرابه ووړکيه څاڅکے څاڅکے او وريدې
ســـــــــــــــتا د هنر کاسه ده پوره او معموره ياره
چې تا فنا کړې داسې مرګ لا تخليق شوے نه دے
د خپـــــــــــــل شعور د تخليقي جهان مغروره ياره
زه او ته دوه مــــــــــــــــسافران د سمندر د غاړو
چــــپه ،چپــــه.مو شپه او ورځ لاړه مجبوره ياره
نه به ځې ،نه به ځې ملنګ ممتاز دې نيسي لمن
ځـــــــــــــليږه تل د دايم شاه د سترګو نوره ياره
په دروغجنو تسلېو ډاډه زړه او ماښام
لکه یاران په یو بل اوغرېږو زه او ماښام
داسې عجب نسبت لری چې ورته ګونګ پاتې یم
ستا مېکده مېکده سترګو کښې رانجه او ماښام
زمان ته هیڅ نیشته زما د ډ ېرې بیړې احساس
ګنی په دومره فاصله کښې نمرخاته او ماښام
قسم خوړو ته هیڅ هم نه لرم خو اویې منه
چې ما له خوده څوک اوباسی هغه ته او ماښام
ممتازه زه یم او هغه ده د دریاب غاړه ده
یوه ګویانه خاموشی ده او ساړه او ماښام
زمــــــــــا د وينې ارزاني ده خدايه
نــن سبــــــــــا دا مسلماني ده خدايه
مـــونږه لاچاره بنده ګان څۀ اوکړو
د ســــتا خدايي د چا خاني ده خدايه
تــــــــفکرون،تدبرون.په خپل ځاے
خــو لوے کمال بې زباني ده خدايه
دا آرايـــــــــش که ولايت دے خدايه؟
خـــــو چې څيره ده نوراني ده خدايه
په مـــــــــــــا د اوښکو قحط مه راوله
د ا رمــــــــــان زمکه باراني ده خدايه
د ســــتا دربار دے.او زمونږ حاضري
هــــــــــمدا بې سر او ساماني ده خدايه
مــــــــــــــــمتاز ميلمه په يوۀ داسې ټغر
چــــــــــــــــې د ليوانو ميزباني ده خدايه
زه شـــــــــاعري هم کوم ،او لوفري هم کوم
حـد دے ،دا دواړه کوم .او مزدوري هم کوم
نعت په ميـلاد کښې وايم په داودي لحن کښې
اوس مــــــــــحرم دے لالا، عزاداري هم کوم
نازکه څه دې خيال دے ؟دا لانجه ده که نه ده؟
چــــــې هوښياري هم کوم ،او ستا ياري هم کوم
هيګل ،ډيکارټ هم لولم ، سر آهنګ هم اورمه
دانـــــــــــشوري هم کوم .او سر شاري هم کوم
رنګ يې په تا وشيندم ،ځان کړمه وينې ،وينې
زه ګل پــــــــــاشي هم کوم ،زه ګلکاري هم کوم
زه تــــاته تـــــــا ستايمه .ښه په پوره سنجيدګۍ
ريــــــــاکاري هــــــــــــم کوم ،اداکاري هم کوم
مــــــــــــــــــمتازه وخاندمه ،په انتها کښې د کرب
زه اکـــــــــــــــثر ډوبه قصه ،څه سرسري هم کوم
لـــــه لږې زمکې لږ آسمان پورې راغلے سړے
زه لـــــــــه زندانه تر زندان پورې راغلے سړے
زه لــــــه خپل ځانه تر خپل ځانه تښتيدلے وحشي
زه له خپل ځانه تر خپل ځان پورې راغلے سړے
زه له ايــــمانه  تر ګـــــــــــــمانه يو سر سامه  بنده
زه لـــــــــــــــه ګمانه تر ايمان پورې راغلے سړے
زه لــــــــــه جانانه ګيله من .ګيله من ،تللے ،عاشق
زه په زاريو تر جـــــــــــــانان پورې راغلے سړے
زه تر مســــــــجده د سجدې په آرزو تللے يو څوک
زه د شــــــــــــــــرابو تر دکان پورې راغلے سړے
زه مـــــــــــــــــــــــــــــرور له پيښوره په يو څو خبرو
زه په خيال ،خيال کښې کابل جان پورې راغلے سړے
زه په بيا،بيا له جنګه ستون .هغه پښتون ،بې سکون
زه پـــــــــه بيا، بيا  فخر افغان پورې راغلے سړے
زه لــــــــــــــــــــــــه آباد اسلام آباده خپلو اوښکو سره
زه تـــــــــــــــــــر برباد  وزيرستان پورې راغلے سړے
زه يـــــــــــــــــــو بيخي ساده پښتون د اورکزو د سيمې
زه پــــــــــــه ډير پام تر غني خان پورې راغلے سړے
زه يو مــــــــمتاز د خپل اميد د صحرا مست جوګي يم
زه تـــر دې خــــــــــــپل دارلامان پورې راغلے سړے
تـــــا پـــــه نشو په تماشو کړم .بي باوره ياره
قسم دے ســم ډير دې خراب کړمه لوفره ياره
هله راځه کنه .په صدر کښي مې ساه ډوبيږي
څومره وخت لګي له کانګړې تر پيښوره ياره؟
باچا خانۍ  مينه  مې اونيسه په خپله غيږ کښې
زمـــــا د ســــــرې ټوپۍ جانانه ، زما نره ياره
ارمان .ارمان .چي زه انځور کړم .ستا درنښت لاليه
ارمــــــان .ارمان . خو زه بيخې يم بې هنره ياره
بـــــــــس يـــو ته مه مروريږه . زه يې زور نه لرم
نــــــــوره دنيا  څـــــــه کوم؟  ښه ده مروره ، ياره
نور مي په څاڅکو څاڅکو مه وژنه ،بس ډوب مې يوسه
د بـــــــــې پناه  حــــــسن او مـــــــــينې سمندره ياره
مــــــــــــمتاز ته مه وايه چې څومره ورک ميين دے په تا
غريب  همــــــــــــــــــــدا وايي چې .يره ياره . يره ياره
ځان ته بلا شوې يمه چک ئې اچولې دې
زه چې زما شوې يمه چک ئې اچولې دې
څه وې دروغژنې پردې؟ قهر وو عذاب وو يار
ياره! رسوا شوې يمه چک ئې اچولې دې
تاسره جانانه يک رنګي وه زه تنګ شوې ووم
تانه جدا شوې يمه چک ئې اچولې دې
لاړم بړبوکو ځان سره يوړمه سرابه زه
مست په ګډا شوې يمه چک ئې اچولې دې
زړونه ساتل څه وو؟ تسلسل د فريبونو وو
بس په رښتيا شوې يمه چک ئې اچولې دې
مات مې کړل #ممتازه زنځيرونه قفسونه ټول
سم په هوا شوې يمه چک ئې اچولې دې
ستاسو کوڅه ده زه خراب يم ياره
ډوبه نشه ده زه خراب يم ياره
مسلمانانو کښې راګير يم ياره
لويه لانجه ده زه خراب يم ياره
انډيوالان مې ټول اوده پراته دې
اخ نيمه شپه ده زه خراب يم ياره
ته نيکۍ اوګټه يوازې لاړ شه
صفا قصه زه خراب يم ياره
په زور مې مه راکاږه خداي ته ګوره
ډکه حجره ده زه خراب يم ياره
ته يو ارمان او زه لاچاره سړې
لاره اوږده ده زه خراب يم ياره
ممتازه غږ مې کړو ساقي ته اخر
زما توبه ده زه خراب يم ياره
په سر چپه کچکول کښې غواړمه خيرونه
ســــکې په زمکه غورځومه،وړمه زړونه
د هــــر کنډر ور ته اودريږم
مــا نه دعا هيره،ښيرې هيرې
چــــرته کښينم چرته اودريږم
مــا نه دعا هيره،ښيرې هيرې
ټولوم سترګو کښې د وران ښار تصويرونه
څه نيـــمه شپه ده.هديره ده
زه د بيدارۍ په تکل راغلم
نه څــه اميد نه څه اسره ده
زه د بيدارۍ په تکل راغلم
خــــوب څنګه او وينم چې نه لرم خوبونه
زمـــکه مې نشته د پښو لاندې
که مې په سر آسمان ولاړ دے
څـــــه غم د اوچې څه د تاندې
که مې په سر آسمان ولاړ دے
مـــــمتازه چا ته پورته کيږي غوڅ لاسونه
خــــــــمار کشيد شو ،جوړ د عمر له انګوره ياره
بيړه دې هيـــــــڅ بې هيڅه هم نه ده رنځوره ياره
ستا خو آرام هم د نصيب په ګوشوارو کښې نشته
پــــــــــــه جنــتي خاوره آزار ،آزار مزدوره ياره
دا چې بيا ،بيا دې د باګرام له ترکو مخ جاروځي
ميينه کړې دې په ځان ده کـــــــــومه حوره ياره
ځيګر خرابه ووړکيه څاڅکے څاڅکے او وريدې
ســـــــــــــــتا د هنر کاسه ده پوره او معموره ياره
چې تا فنا کړې داسې مرګ لا تخليق شوے نه دے
د خپـــــــــــــل شعور د تخليقي جهان مغروره ياره
زه او ته دوه مــــــــــــــــسافران د سمندر د غاړو
چــــپه ،چپــــه.مو شپه او ورځ لاړه مجبوره ياره
نه به ځې ،نه به ځې ملنګ ممتاز دې نيسي لمن
ځـــــــــــــليږه تل د دايم شاه د سترګو نوره ياره
نن ســبا کوم کار ښه دے؟
زور ښه که آزار ښه دے؟
پــــــاک چې د ګناه نه شي
هـــر سړے بيمار ښه دے
دا فــــــــــــاني دنيا ده جي
دلتــــــه بنده خوار ښه دے
اے جــــــي! يو تپوس کوم
لوټــــــــه که انار ښه دے؟
جـــــــــوړه هديره ښه ده
ړنــګ دغه بازار ښه دے
حــــــــــوره په نارو ستايم
زړه کښې وايم يار ښه دے
يو مـــــــــمتاز پاګل ښه دے
بل مـــــمتاز هښيار دے
هر کــــــــس خپلې نارې او نغارې سره راغلے
مونږ ونې يوو هر څوک راته آرې سره راغلے
بــــــيا چـــا د مقدس کتاب کاتب کړو اورنګزيب؟
هــــــــــــــــــغه وو د سرونو منارې سره راغلے
تاريــــــــــــــــــــخه! انقلاب منافقانو برپا نه کړو
تاريــــــــــخه !کوم سيلاب د فوارې سره راغلے؟
ړانډه کـــــــړه نندارچيان ګني دا ښار اخلي په سر
صــــــــــــاحبه! يو پيغام دے نندارې سره راغلے
زمـــــــــــــــا بچے له دې ځايه بارودو سره لاړو
زمــــــــــــــــــا بچے وو دلته سيپارې سره راغلے
بغداده! ســتا تاريخ په پښتونخوا کښې تکراريږي
چنـــــــــــــــــګيز دلته بدلې قوارې سره راغلے
مـــــــــمتازه دلته زمکه د غوايي په ښکر ولاړه
او هلتـــــــــــــه بل جهان له سيارې سره راغلے
چـې هيڅ چاره نه وه آخر مې په ځان چارې اوکړې
په ډک مـــــــحفل کښې مې لالي پسې بغارې اوکړې
کانې خـــــــو ما اوکړې چې زه شوم مخامخ هغې ته
چــې ماته ما ښايي نو څه کانې هنداري اوکړې؟؟؟؟
دوه ســـــــــوه ميله لار وه ،زه ومه تنها ګاډې کښې
ما يو سکوت کښې تا ته ستا قصې په لارې اوکړې
خـــــداے شته او خامخا يې رسي سماعته پورې
حــــــــــــــلاليدمه او زمــــا وينو کوکارې اوکړې
لاليه هــــــــــــــــــيله وه او هيله لا علاجه هم وه
آخر يې څه اوکړل ؟ خو څو سلګئ بيمارې اوکړې
تر ګا ما پا دها ني سا هوش چرته وو؟ نه وو کنه
تر سا رے ويښ ومه ما هڅې دوامدارې اوکړې
زما په خيال چې مرګ د شرم هيڅ احساس نه لري
چـــــې پښتنو د محبوبو په ځاے وريندارې اوکړې
مـــــــــمتازه ! زه او لونګين او غنم رنګ بې پروا
د ګلالۍ مور فيصــــــــلې ټولي هښيارې اوکړي
لونګين او غنم رنګ مې ځامن دي او ګلالۍ مې لور ده
په فــــــــــــــــــرښتو کښې د انسان ژوند؟
يــــــــــــــــــــــــا الله ! نه کوم دا ګران ژوند
زه يــــــــــــــــــــــم يو ښکلي ته ولاړ الله
زمــــــــــــــــــا څه کار دے؟په روان ژوند
مــــــرګ پسې مرګ؟مرګ پسې مرګ؟مرګ
الـــــــــــــــــــــــــــهي! دا دے د افغان ژوند؟
چــــــــــــــــــــــې يې قيمت کړې مقرر ملا
لــــــــــــــــــــعنت ،لعنت په دې ارزان ژوند
کلــــــــــــــــــکې او جوختې شونډې را جاني
چــــــــــې شي مې دين ژوند ،او ايمان ژوند
اے ښــــــــــــــــــــــــــکليه.اے نازکه.اے،اے
ته کــــــــــــــــــــــــافر ژوند ،ته مسلمان ژوند
مـــــــــــــــــــــــــــمتازه ! يو مندر جمات ولله
ممـــــــــــــــــــــــــــــــتازه!ګيتا او قران ژوند
ژونـــــد امـتـحــان دے وي  بــــــــه
یــاره ډېـــر ګـــران دے، وي  بـــــــه
ښـۀ، تــه خوشحـال ئې؟ وي بــــــه
بــل څــوک پـریـشان دے وي بــــــه
زۀ د دې زمـکــــــــــې یـــــمـــــــــــه
څــوک د اســمـــان دے، وي  بـــــــه
مــا اور اخـسـتـے، ښـــــۀ یــــــــــــم
پــه غــرو بـــاران دے، وي بــــــــــه
چـــې زړۀ راجــــوړ وو، جـــــوړ وو
خـــو چــې اوس وران دے، وي بــه
تــــه ســـتــمـــــګــــر ئــــې اوســـــه
خـــداے مـهــــربـــان دے، وي بــــــه
مـمـــــتـــاز کــــافــــــر دے ؟ وي دي
کــــه مــســلــمـــان دے، وي بــــــــــه
له پـــــــکتيا تر کــــــــــــــــندهاره تابوتونه
شـــــــــــــــــول روان په هره لاره تابوتونه
راځه دوه دوه دانې اخلوو کور کښې ښه دي
بـــــــــــــــــــيا به نه وي سبا ياره ،تابوتونه
د غـــــــــــزني شهيدان بې تابوته مه شه
ورليږو له ننــــــــــــــــــګرهاره تابوتونه
شــــــــــــــمارياتو کښې ډګري لرې لاليه؟
ښـــــــــه ،تۀ وړ يې راځه شماره تابوتونه
اے کـــــلاله! خټه پريږده لرګے خپل کړه
جوړوه د خــــــــــــــــداے د پاره تابوتونه
چــــــــــــې باچا مو په اوږو جنازې اخلي
مــــــــــــــــــــحترم بويه ،بسياره تابوتونه
نن يو يو مــــست ماتم کومه په ماښام کښې
مــــــــــــــــــــا ليدلي دي خماره ،تابوتونه
خـــدايه! اوس زمونږ تحفې بايد شي داسې
لـــــــــــــــــــــــه دلبره تر دلداره تابوتونه
راځـــئ جوړ کړو د نا اهلو باچاهئ کښې
لــــــــــــــــه دستوره .له دستاره .تابوتونه
اے ګودره! وران شه .نور پسې لا وران شه
جـــــــــــــــــــــــوړوم دې له چيناره تابوتونه
د مــــــــــــمتاز غږونه څه خو محترم کړه
ورته جـــــــــــــوړ کړه اسفند ياره تابوتونه
نــــــــن بل شان يمه خو بې حده يمه
پـــــــــــــريشان يمه خو بې حده يمه
ګـــمان حرام دے مولانا څه اوکړم؟
بـــــــــــد ګمان يمه خو بې حده يمه
جې ! دا حدود د يو محدود انسان دي
زۀ انســــــــــان يمه خو بې حده يمه
ميين پـــــه هر څه تر يو حد پورې يم
پـــــــــــــه جانان يمه خو بې حده يم۰
رب ته ســـــــــــجده کومه وايم ورته
زه حــــــــــيران يمه خو بې حده يمه
هــــــــو هو افغان يم سوداګره راځه
نـــــــــن ارزان يمه خو بې حده يمه
پـــــــــه انتها کښې له هر څه ممتازه
روګــــــــــردان يمه خو بې حده يمه
وخ ،وخ دا نـــــــن ماښام لکه لونګ دانه وانه
شيندمه ځـــــــــــــان تمام لکه لونګ دانه وانه
ناڅاپه راغله کړنګ شو رانه ولويدو په فرش
چور،چور مې لاړو جام لکه لونګ دانه وانه
څه تۀ هم شوې رسوا لکه زما دا يو نيم شعر
څـــــــۀ زۀ  شومه بدنام لکه لونګ دانه وانه
دا ځــان له ما وو تللے لراوبر خو بيا هغې
راټــــــول کړمه په پام لکه لونګ دانه وانه
لاســــــونه دې له غاړې په بيا بيا چاپيروم
زمـــــــا به وي انجام لکه لونګ دانه وانه
ګيــــــــلې پسې ګيله لکه لاچي دانې ،دانې
الزام پســـــــــې الزام لکه لونګ دانه وانه
ممتازه د پيغام خمار يې حق لري چې زه
ورواخـــلم هر يو ګام لکه لونګ دانه وانه
چي تلې نو ما وييل چې نه کنه نو ،نه کنه نو
خـــــو تا همدا وييل چې نه کنه نو ،نه کنه نو
لاليه!! چــــــــا وييل چي ځه بغاوتونه کوو؟
لاليه!! چـــا وييل چې نه کنه نو ،نه کنه نو؟
د زخم خپله خوښه دا وه چې خولۀ نه ګنډمه
خــــو مسيحا وييل چې نه کنه نو ،نه کنه نو
زمــا ذرې ذرې بدن وييل چې ځه اودۀ شه
زمــا ســــودا وييل چې نه کنه نو،نه کنه نو
سکڼي ماښام وييل چې هر څه ښکلي هر څه ښکلي
خو سپين سبا وييل چې نه کنه نو ،نه کنه نو
دلته ارمــــــــان وييل چې هله.هله.هله.هله
هــــــــلته ادا وييل چې نه کنه نو،نه کنه نو
ممتازه دويي په خام دليل غوښتو په پټه اقرار
مـــــــــا برملا وييل چې نه کنه نو،نه کنه نو
د يـــو لالي د يو مـــــــاښام قصه ده
چپ کښينه مړه! دا څه عام قصه ده؟
چــــې هر مقتول لري منصب د شهيد
ســــــــــــړيه دا خو مې د قام قصه ده
يعــــني د (لا) مقام نصيب دے ورته؟؟
جـــــــي پاکستان کښې د نظام قصه ده
پــــه پيښور کښې باچا خان ،ګمنام دے
بلکل جــــــــــــــناح ،د احترام قصه ده
مـــــــــونږ ولي باغ ته سترګې واړولې
هـــــــو جي ،د ننګ قصه د نام قصه ده
ســــــــفارتونه ؟ يو بکواس، او ريشخند
دلتــــــــــــه د خداے هلته د رام قصه ده
ممــــــــــــتازه نور نو تا کوم کفر کړے؟
په تا تهمت ،پـــــــــــــه تا الزام قصه ده
لاليــــه! ځان را وسپاره د لوے خداے په نامې
ځه! دا حهان را وسپاره د لوے خداے په نامې
ښــــــــــــه ګوره راته ،ګوره راته .ګوره ،ګوره .ګوره
ښــه دا مکان را وسپاره د لوے خداے په نامې
ماښامه! څومره وڅکمه ؟ ښه ،ټيک ،شوه کنه جي
نــــــن دا ميزان را وسپاره د لوے خداے په نامې
اے ښــــــاره! ما دروړے تا ته رويي ستا د لويۍ
دا يو جـــــــانان را وسپاره د لوے خداے په نامې
خــــــــــــــــــواهشه د جنت ،ظالمه ډاره د دوزخ
دا خــــپل ايمان را وسپاره د لوے خداے په نامې
بـــــــــــــــهاره! زه په رنګ يمه عاشق له حده تير
دايم خـــــــــزان  راوسپاره د لوے خداے په نامې
ممــــــــــــــتازه د کلام يو دعويدار ته مې وييل
يو لــــنډ بيان را وسپاره د لوے خداے په نامې
مـا له مستۍ وکړه سجده بيا مې دعا اوغوښته
د مـــــــــقدس خمار لمحو ته مې بقا اوغوښته
زمـــا د ظرف په اندازې کښې سرګردانه ياره
تــــه دې نه ګورې چې تا نه مې وفا اوغوښته
پــــــــــــــه مسله کښې پريشان ومه د کن فيکون
لاړم د خپل معصوم لالي نه مې مسکا اوغوښته
مـــــــا د چپې بې قراري ده سمندر کښې غوښتي
په دشت کښې ما د بړ بوکۍ غوندې نڅا اوغوښته
مــــــــــــا ته زمــــا شناخت بې حده مقدم وو باچا
بل چــــــــا انعام درنه غوښتو او ما سزا اوغوښته
ظـــــــــــــاهره ربه! پټه ،پټه مې له هر چا غوښته
دنيا مـــــــــــــې خوښه وه له تا مې برملا اوغوښته
نه جي ! قــــــــــسم دے زه قايل د تجسس يم .ياره
لاړې را تو کړه که مې چرې انـــــــــتها اوغوښته
مــــــــــمتازه ! ستا په غريبۍ تمام ياران ،ګواهان
تا يو درهـــــــــــــم ،يوه روپۍ آخر له چا اوغوښته؟؟
مـــلا دے .فوج دے ،او ممتاز دے
اے الله ! دې کښې هم څه راز دے؟
امـــــــــيره خپل ځوے هم خبر کړه
شــــــهادت څومره لوے اعزاز دے
دواړو بــــــــــــــــرباد کړمه، سړيه
هـــــغه که نياز دے .او که ناز دے
شــــــــــــــپيلۍ يې بنده کړه .آذان ته
مســـــــــــــلماني ده ، کافر ساز دے
اے خــــــــــــــــــــالي جامه باوري يم
هــــــــــــــــــــراختتام نوے آغاز دے
قســـــــــــــــــم دے هيڅ هم بدل نه دي
باچا مـــــــــــــــــحمود ،غلام آياز دے
هر څوک په خپل ځاے ډير ،ډير ښه دي
د مقطې دويمه مصرعه تعلي نه ده
زه شـــــــــاعري هم کوم ،او لوفري هم کوم
حـد دے ،دا دواړه کوم .او مزدوري هم کوم
نعت به ميـلاد کښې وايم په داودي لحن کښې
اوس مــــــــــحرم دے لالا،عزاداري هم کوم
نازکه څه دې خيال دے ؟دا لانجه ده که نه ده؟
چــــــې هښياري هم کوم ،او ستا ياري هم کوم
هيګل ،ډيکارټ هم لولم ، سر آهنګ هم اورمه
دانـــــــــــشوري هم کوم .او سر شاري هم کوم
رنګ يې په تا وشيندم ،ځان کړمه وينې ،وينې
زه ګل پــــــــــاشي هم کوم ،زه ګلکاري هم کوم
زه تــــا ته تـــــــا ستايمه .ښه په پوره سنجيدګۍ
ريــــــــاکاري هــــــــــــم کوم ،اداکاري هم کوم
مــــــــــــــــــمتازه وخاندمه ،په انتها کښې د کرب
زه اکـــــــــــــــثر ډوبه قصه ،څه سرسري هم کوم
په قســـــم چې نيت مې ښه ورته معلوم دے
خو چـې نه پوهوي ځان لالے مي شوم دے
تبصــــــــــــــرې په فنپارو د ورک فنکار دي
پـــــــــــــه تالار کښي د ړندو خلقو هجوم دے
هلـــــــــــــــــــه ګاډے رانه ځــــــــــي کنه سړيه
زر زر او وايـــــــه درجار شم څه دې نوم دے؟
هـــــــــــــــــــــــــــــــغه تا چې رحم ،رحم ،يادولو
اوس يـــــــــــــې اوښايه په زمکه راته ،کوم دے؟
د هنـــــــــــــــــــــر تار پکښې ږدمه ،چي شي شمع
له نـــــــــــــازک زړه نورڅه نه جوړوم ،موم دے
صــــــــــــــــــــــــــحيفې ورپسې مه ګوره صاحبه
مــــــــــــــــــــــــحبت د نا آشنا احساس مفهوم دے
هغه ښــــــــــــــــــــــــکلے فيشني غوندې ظالم دے
مــــــــــــــــــــمتاز هم د فيشن حد پورې مظلوم دے
خوب ما ليدلے دے تعبير يې صحيفې کښې ګورم
زبــــــرګ يمه مخ سرچپه شوي آيينې کښې ګورم
زمـــــا تشويش،زما تفتيش،زما تحيقيق دومره دے
چـــــــــې د زړې نښې په نوي حادثې کښې ګورم
لا پــــــــه عروج کښې دي زما د ليونتوب چړچکې
د څاکي عکسه لا دي اوس هـم په لمبې کښې ګورم
سړيه پرې مې ږده هر څه تسبو نه .نه شم غوښتے
آخر تر څــــــــــو به کايينات په دايرې کښې ګورم
زه پــــــــــــــــــــه تڼاکو پښو مزل ته تياري نيسمه
ايمــــــاندار وايي چي سکون په پيمانې کښې ګورم
کافره ځه،د خپل تعمير خيال دې له ځان سره وړه
زه مـــــــــــسلمان يم حکمتونه زلزلې کښې ګورم
مـــــــــــــــــــــمتازه ځان کښې لټوم لا تعلقه لمحې
ياقــــوت ،مرجان ،په تالا شوي خزانې کښې ګورم
میکــــــــــــــــــــدہ یې ده تړلې محــــــــــــــــــرم دے
مـــــــــــــــــبارک شه خودآزارو غــــــــــبرګ ماتم دے
عـــــــــــقیده او مـــــــــــذهب لاس تر لاس روان دي
تړون شــــــــــوے د لټکــــــــــــــې او لــــــــــــړم دے
دوه خــــــــیالونه دي، صــــــــــــــــاحبه، خفا نۀ شې
ښه تۀ وایه څـــــــــۀ عــــدم، او څـــــــــــۀ آدم دے؟
اے پارسا لالــیه، چـــــــــــــــــــرته درومــــــې واوره
که انسان ګناهـګار هـــــــم شــــي، محــــــــــترم دے
پۀ دې مینځ کښې ژوندون هم شته، ژوندي هم شته
دا چــــــــــې ته وایې جــــــــــنت دے، جـــــهنم دے
دا زمـــــا کــــــــلام لــــــمبې په لـــــمبو لیـــــــک دي
دا زمـــا قـــــــلم د ســــــــــــــرۀ انګار قــــــــــلم دے
پۀ ممــــتاز فـــــــتوې جــــــاري کـــړئ، فــــــتوا بازو
نه یې فـــــکر، نه یې خــــــــویي درســــــره سم دے
بيا کوــــــــم دليل خام دے اے ممتازه اورکزيه
بيا دې لاس کښې جام دے،اے ممتازه اورکزيه
هرڅـــوک خو دستا په شانې نه کوي بلغارې
هــــــر سړے ناکام دے ،اے ممتازه اورکزيه
مينه څــــه ده ؟ ولې ده؟ په دې د چا څه کار؟
بس دا ټـــــکے عام دے ،اے ممتازه اورکزيه
ستاد پټيدو د پاره څـــومره ښکلے ځاے دے
ګـــــــــوره اژدهام دے ،اے ممتازه اورکزيه
دا پيپسي؟ او دا چاکليټ؟ د خداے د پاره ياره
سوات دے.او کالام دے ،اے ممتازه اورکزيه
څه دے ځنکد ن؟؟ لکه لمحې د  مست خمار
مــرګ لکه ماښام دے ،اے ممتازه اورکزيه
نــــــن راته لالي وييل او ما وييل بس وايه
حـــــــد په تا تمام دے،اے ممتازه اورکزيه
ډا‌ډه غږیږي تاسره اې خدایه غني خان
دا ډا‌ډ مومي اخر له کومه ځایه غني خان
خوشبو به یې خوره وي تر پېړیو تر پېړیو
راتلونکی به ډېر ښه پيژني سرایه غني خان
خوشحال به په جنت کې وي د ګل په تماشه
مسکی به وي ولاړ ورته له ورایه غني خان
اې تورې تورانۍ! ستا تنانا یې یې لافاني کړه
اې تورې تورنۍ سهار کې ستایه غني خان
ممتازه که څوګ وایي سوز او ساز او رنک وي څه ؟
کلیات د غني ورکړه ورته وایه غني خان
نصيــــــــحتونه دي کوه يې راته
کوڼ يم ،غږونه دي کوه يې راته
د ميـکشۍ سبب مې و نه پوښتې
تــش پيغورونه دي کوه يې راته
په مــا طاري ده مدهوشي د آيت
جــي! تفسيرونه دي کوه يې راته
هيـــڅ د انکار له زوره نه يې خبر
خوار شې ،ستونه دي کوه يې راته
خدايه! په تا مې مکمل  باور دے
زمــــــــا کارونه دي کوه يې راته
اور دې شي پورې په دليل،تجزيې
بـــــــــــس متلونه دي کوه يې راته
وييل يې اے ممتازه ستا شعرونه
ســـم سترګکونه دي کوه يې راته
په تـــــــــکه سپينه رڼا تور اخلم
راګ ديپک اوچيړه زه اور اخلم
مـــــړه زه ستا د هنر زور منمه
مـــــړه کوکۍ درنه په زور اخلم
هنر مندانو يو د ستاسو پور دے
بــــل به د قبر ځاے په پور اخلم
ســــــبا اختر دے دکانداره ماما
مـــــه حيرانيږه ټوکے تور اخلم
ظهوره!!! دوه سوه درهم په کار دي
دارو مـــــــي کم دي کنه ،نور اخلم
د هــــــــديرې بازاره څنګه به شي؟
زه د خــــپل لاش په بدل شور اخلم
ممتازه کاش څوک دا هلک خبر کړي
چــې د مسکا ښار کښې يې کور اخلم
په فــــــــــــــــــرښتو کښې د انسان ژوند؟
يــــــــــــــــــــــــا الله ! نه کوم دا ګران ژوند
زه يــــــــــــــــــــــم يو ښکلي ته ولاړ الله
زمــــــــــــــــــا څه کار دے؟په روان ژوند
مــــــرګ پسې مرګ؟مرګ پسې مرګ؟مرګ
الـــــــــــــــــــــــــــهي! دا دے د افغان ژوند؟
چــــــــــــــــــــــې يې قيمت کړې مقرر ملا
لــــــــــــــــــــعنت ،لعنت په دې ارزان ژوند
کلــــــــــــــــــکې او جوختې شونډې را جاني
چــــــــــې شي مې دين ژوند ،او ايمان ژوند
اے ښــــــــــــــــــــــــــکليه.اے نازکه.اے،اے
ته کــــــــــــــــــــــــافر ژوند ،ته مسلمان ژوند
مـــــــــــــــــــــــــــمتازه ! يو مندر جمات ولله
ممـــــــــــــــــــــــــــــــتازه!ګيتا او قران ژوند
يو سړے يم .يو سړي پسې برباد شوم
لاره نــــه وه .آخــري پسي برباد شوم
زه د ژوند له سرۀ ګلاب لـــويدلي پاڼه
په راتلونــــکي پسرلي پسي برباد شوم
يـــــولالے په ما د باد په شاني تير شو
بـــــيا زه هم هغه لالي پسې برباد شوم
له ســــحره مې يومخ وو. مخته. مخته
لنډه دا . تر مــــاښامي پسې برباد شوم
اوس نـــــــــو ګرځه .بيخ وتليه مـــصلحته
خوند يې اوکړو چې بيخي پسي برباد شوم
هــــــغه څه وو؟ بړبوکۍ وه . زه کاغذ وم
تر خـــــــپل وسه ښه کافي پسي برباد شوم
مـــــا ډک زړه هم ورته تش نه کړو ممتازه
بس خــالي، خالي ، خالي ، پسې برباد شوم
تــــا هـــــم را وکتل له ورايه ورايه
زمــــا له خولې وختل ،خدايه،خدايه
زمـــا هـــــــــــــمدا وينا کافي ده کنه
هـــر چــــــا ته وايمه چې ،وايه،وايه
له ځايه هر څوک شي بې ځايه يوځل
بيــا ځاے ته راشي له بې ځايه ،ځايه
آيينې! دا نــــــــو کوم کمال شو آخر؟
مــــــــــا ته زما څيره راښايه .ښايه
په تنــهايي کښې ښيرې ژوند ته کوه
په محـفلونو کښې ژوند ،ستايه،ستايه
ولې مې وژنې؟ چې ستا حق کښې نده
هــــــــــم تا وييل کنه چې .رايه .رايه
ممتازه !مــرګ.مرګ منظرونه ګوره
ګــــــــمانه! بري، آســـــــــــمانه بري
بــــــي وسۍ بري،ارمـــــــــــانه بري
زبــــــانه! ګونګ يې ،مکانه! ړنګ يې
خـــــــــــــــــــــــليفه بري، انسانه بري
سترګې ړندې دي،ښې دي جي ښې دي
يقــــــــــــــــــــــــــينه بري،ايمانه بري
دلاسې چــــک ،چـک،اميده ! واه، واه
مــــــــــــــــــــمکنه بري،امکانه! بري
ســـــتاسو رنګونه،زۀ او زۀ ،بس،بس
بــــــــــــــــــهاره! بري،خزانه ! بري
ستا تش احساس دے ،ستا وجود هم شته
آزادۍ هــــاے هـــــــــــــاے،زندانه بري
ګـــــــمنامه ښه وم،بدنامه څـــــــــه شوم؟
لالـــــــيه بري، جـــــــــــــــــــــانانه بري
مــــــــــــــــــمتاز مو يوړو،بې نياز مو يوړو؟
سنــــــــــــــــــــــــــدرې!! بري، آذانه!!! بري
نره اکبر خانه.نوابه
ستـــــــا د وطــــــــــــن سوداګر پاتې لاجوابه.نوابه
وطـــــن دې وي سرونه لاړ شه .نوابه
هر څوک د ستا په پلونه لاړ شه.نوابه
فکـــــــــــرونه نور اخلي د ستا له آب او تابه.نوابه
د تاريـــــــــــــــــــکيو چپاونه ،نوابه
غـــــــــواړي د وينو مشالونه ،نوابه
سر دې کړو داو خاوره دې نه کړه بې حجابه، نوابه
چې ميړني وي او سنګر وي ،نوابه
هلته بيا څنګه ډار د سر وي؟ نوابه
بره تر آسمانه! نوابه
د ســـــــــــــــــتا ميړانه په ميړانو کښې نوابه،نوابه
مـــــمتاز قربان له باچا خانه،نوابه
بيـــــــا ورپسې له هر افغانه،نوابه
يره زما خانه،نوابه
وطـــــــن مې لوټ شو بې حسابه ،بې کتابه،نوابه
صنمه! خاموشي که ګويايي عذاب دے؟ وايه
صنمه! ډک محفل که تنهايي عذاب دے؟وايه
قلمه! چې اظهار په غوڅه ژبه شي نو څه شي؟
قدمه! جــــــوړې هره رسايي عذاب دے؟ وايه
کرمه! له وجـــــــــــوده دې انکار کوم ،انکار
ستمه! بيـــــــــګايي او سبايي عذاب دے ،وايه
البمه! دغه تت شـــــــانې تصوير لکه زما دے؟
منمه! د خـــــپل ځان شناسايي عذاب دے ،وايه
نيــــــلمه! د تــــراشلو مرحلې څنګه وي؟ وايه
اے غمه! د جـــــــوهرو رڼايي عذاب دے،وايه
سرګمه! د ســــرونو انعام چا باندې روا دے؟
پنــچمه! پورته تــګ انتهايي عذاب دے،وايه
لــــړمه! زهر څښلي دي ممتاز د خپل شعور
اے دمه! وايــــه هره دوايي عذاب دے، وايه
د بــــــــــارانۀ سره را ووري لالے
ما اور اخـستے که مې ګوري لالے
زما نصيب سره د ستورو څه کار؟
لرې لــــــــه ما لکه د ستوري لالے
په ځــــان د لمر غوندې را وختمه
اوس ګــرځوم لکه د سيوري لالے
لـــــکه شاعر ،لکه اديب،زۀ او زۀ
لـــــکه د حرف لکه د توري لالے
جــدا له هره شوره،شور شوم پسې
اوس دې پخپله خوښه شوري لالے
زه به په کلي کښې رسوا کړمه ځان
ما دې په سترګو کښې وزوري لالے
مـــمتازه لور شومه خپل ځان ريبمه
کــــرم په هرې خوا،هر لوري لالے
ګلابــو د مـینـې دې پور وړے یم...
زه دې قربان شمه له خيال ممتازه
ما سره نشته ستا مثال ممتازه
ستا د خيالونو مقام ډېر اوچت دې
ستا په قلم کښې شته کمال ممتازه
زمونګ شمله يې په تا فخر کوو
زمونګ د لر او بر مشال ممتازه
داسې زلېګې د ادب لخکر کښې
لکه په ستورو کښې هلال ممتازه
عمر دې ډېر شه دا دعا ده زما
رب دې آباد لره خشحال ممتازه
ظاهر مئين دې ستا په هر يو غزل
اې په ما ګرانه تيره وال ممتازه
تيــــــــر يم له سروره،خراب مې کړه
اے پاکــــــــه انګوره! خراب مې کړه
غم دے،غم دے.غم دے.تمام غم دے
ذکره! اے مـــذکوره !خراب مې کړه
زه در په در ياره،تـــــــــه بس په دار؟
دار څه وي منصوره؟ خراب مي کړه
زه شين خــالۍ ستايم .خراب مه شې
ته وستايه حــــــوره،خراب مې کړه
زړۀ!! ما روغولې خو روغ نه شوې
ستا وار شو رنځوره،خراب مې کړه
اے زمـــا خپل ځانه! قربان ،قربان
اے د بــل مزدوره! خراب مې کړه
باد مــې کړه ممتاز يم،برباد مي کړه
شعر مي شه شعوره! خراب مې کړه
ځان کښې کړم قلم د لا کلامې معنې خوند
ســخت احساسوم د يوې خامې معنې خوند
څه پيژني څوک د درد رنګونه ،آوازونه
څه پيژني ټــــــکي د ګمنامې معنې خوند
زه له ځـــانه لاړم .لاړم .لاړم .لاړم لاړم
مــا له ځانه واخست په تمامې معنې خوند
اے د مــــــــــــعنا خيزو ازاديو ابهام زاده
شـــــــته د تفسيرونو د غلامې معنې خوند؟
ښه .ښه ځان درپـــــيژنمه جي،زه يم هغه
خـــپل معنويت کښې د ناکامې معنې خوند
چرته هغه څه چې هر ناطق خاموشوي؟؟
چرته لغــــــــتونو ته د رامې معنې خوند؟
خداے خو مه کړه څوک هم د ممتاز غوندې رسوا
خداے مه کړه هيڅوک د يوې عامې معنې خوند
ځان ته مې د ځان قصې کولې ،خنديدم
مــــا بيګا بل شان قصې کولې، خنديدم
بيا ورته په زمکه لوغړيدم را لوغړيدم
بيـــــا يې  د آسمان قصې کولې ،خنديدم
هغه لاوارث ارمان مې اوژړل په شرنګ
ما چــــــې د جانان قصې کولې ،خنديدم
ستاسو د سپرلي په ذکر ما کړے دے وير
تاســـــــــــو د خزان قصې کولې ،خنديدم
ښه ورته جګ ناست وم په ډبرو د مکان
پير د لامـــــــــکان قصې کولې ،خنديدم
توره د ننــــــګ هيچا نه تړله ،غوڅيدم(۱)
هر چـــــا د افغان قصې کولې ،خنديدم
چا ممتازه نه  ليـــدو د تنګو زړونو حال؟
چا د ويړ جـــــهان قصې کولې ،خنديدم؟
سم شوم .خراب شوم او بيا سم شومه زه
يره جي ! ډيــــــــر درهم برهم شومه زه
باچا جي! څه ده شاعري ،موسيقي؟؟؟؟
دې سوال ته خام شومه او خم شومه زه
بني آدم وم ،بې جـــــــــــــــنته دې کړم
وئ ،وئ مـــــــــــــلا! بابا آدم شومه زه
اے!!! خـجالت ته خو مــې ګوري کنه
د خـــــــپلو دواړو سترګو نم شومه زه
هـــــــــر کس نا کس ته تر پښو پريوتمه
دکاندارانو!!! زيــات ، که کم شومه زه؟
زه د اول ســــــــــــــــــبتک پنځم سر يمه
دومــــــره اوچت شوم چې مدهم شومه زه
مــمتازه ښکل مې کړو آصف ،محفل کښې
بدنام مــــــــــــوزيک شوم .محترم شومه زه
ســـتړے زمـــــــــا په شانې ،ناکام زما په شان دے
دا ســــــــــړے زه يم جوړې؟ تمام زما په شان دے
دواړو کــــــړه ورځ تـمامه،دواړو کړه شپه آغازه
زه د ماښــــــام په شان يم .ماښام زما په شان دے
زه ژبـــــــــه نـــــــه لرمه، هغه خـــــــبرې کوي
زه د قلـــــــم په شانې .کلام زمـــــــا په شان دے
څومره عجب نسبت دے؟ څه د غضب نسبت دے
ښکلے د ځــان په شان دے،بدنام زما په شان دے
ښه! ځان درپيژنمه ، خو زړۀ دې کلک اونيسه
زه د الزام غــــــوندې يم.الزام زما په شان دے
هغۀ ته او وايئ څوک، چې دا څه ټوقې کوي؟؟
سر يې بل چا ته ښکته،سرسام زما په شان دے
تر خولې راډک ممتازه ،خالي شوم څاڅکے،څاڅکے
الله! د جـــــــام غوندې يم ،او جام زما په شان دے
پـــــــام راګرځومه، ځان ته .پام راګرځوې
جـــــــام راګرځومه .ته ســــلام راګرځوې
خـــــــدايه! خو هم تا راګرځولے دے هغه
خدايه ! که يې داسې هر ماښام راګرځوې؟
ځــانه !! لوګوم دې .لوګوم، په مسته هيله
هر بـدرنګ  نظر به ېې له بام راګرځوې
مـــــــــا هره دانه کړه د انا له سره جار!
ما ته اوس په کومه دانه دام راګرځوې؟
ولې په خپل ځان وهې ملنډې ؟ حاجي ګله
څنــــګه به له مينې ما سرسام راګرځوې؟
اے ســـــــــودا! زما سودا خو نه ده د جنت
ولې مې په خوب کښې په کالام راګرځوې؟
زه هغه ممتاز يم چــې ميين يم په نوښت
اے اميره! څــــه زاړه اوهام راګرځوې؟
زما زوړ ګاډے ،کوز ماښام ،او فجيره جانانه
ستـــــــــــا تت يادونه او د يخ بيير مزه جانانه
زما په ډک زړه دې زما ګواهي نه مني څوک
زمـــــــا په تش جيب خو ګواه ده ميکده جانانه
ته مــــــــې ميلمه يې او زه تا پالمه ګوره کنه
له مـــــا دي هير چې توبه هم ده ميلمنه جانانه
نه پلونه ښکاري د ستا ،نه يې په ما ګرد پريوځي
د ستـــــــا پخې کوڅې خو ډير کړمه کچه جانانه
زه يــو پښتون او له ما مرګ لرې دے دوه قدمه
کليمــــــــــه ښه ده .او که ښه ده ستا نامه جانانه
تعويذ په چا،کوډې په چا، منتر په چا اوکړمه؟
د مــــــلا جان سره مې هيڅ نشته رشته جانانه
ممتاز چې کله هم بد رنګه شي نو چغه اوکړي
زمـــــــا ښايسته جانانه .اے زما ښايسته جانانه
پـــــــام راګرځومه، ځان ته .پام راګرځوې
جـــــــام راګرځومه .ته ســــلام راګرځوې
خـــــــدايه! خو هم تا راګرځولے دے هغه
خدايه ! که يې داسې هر ماښام راګرځوې؟
ځــانه !! لوګوم دې .لوګوم، په مسته هيله
هر بـدرنګ  نظر به ېې له بام راګرځوې
مـــــــــا هره دانه کړه د انا له سره جار!
ما ته اوس په کومه دانه دام راګرځوې؟
ولې په خپل ځان وهې ملنډې ؟ حاجي ګله
څنــــګه به له مينې ما سرسام راګرځوې؟
اے ســـــــــودا! زما سودا خو نه ده د جنت
ولې مې په خوب کښې په کالام راګرځوې؟
زه هغه ممتاز يم چــې ميين يم په نوښت
اے اميره! څــــه زاړه اوهام راګرځوې؟
جــــــــــــــار يمه،لوګے يمه ،قربان يم په لالي
زه يـــو غايبانه شـــــــــــــاني ايمان يم په لالي
هو! هــــــــــغه يقين يم چې د وخت په تيريدو
ورور،ورور بدل شــــوے په ګمان يم په لالي
زه لـــکه خيمه ،لالے؟ څراغ ،څراغ،څراغ
زه پـــــــــــه لالي ښکلے يم.ودان يم په لالي
نه ،لـــــکه د ناز په شانې .نه يم پرې حاوي
وروره ! د مســکا په شان احسان يم په لالي
توان لرم چې او وايم چې زه په مـــــا تاوان
خداے مه کړه چې ستا غوندې تاوان يم په لالي
يره خـــــو ،کــــــــنډر،کنډر،کنډر،کنډر به وم
يره که مــــــــــــــکان يم ،نو مکان يم په لالي
نن مــــــــــــــمتازه ګورم د کاټن د لباس زور
نن خــــــــــــو په شيبو،شيبو،باران يم په لالي
بلهـــا کانې اوشوې خو مونږه په وطن کښې نه وو
مړۀ شو خــو چا سره شريک کفن.دفن کښي نه وو
د خپل قسمت کرښې مې راښکلې په خړه زمــکه
زما د بخت ستوري د شنۀ آسمان لمن کښې نه وو
چې ســـــــتا ديدن يې د نصيب په مرسته نه کولو
د هــــــــــــغو خلقو نصيبونه په ديدن کښې نه وو
مبــاحثه .مــکالمه،مې  هم له شــــــــــوره غوښته
بــــيا زه خبر شوم دا جيبونه دې کفن کښې نه وو
يارانــــــــو بس خو د يو زنګ په فاصله وو سره
مونږ درنه څنګه هير شو؟ مونږ خو تور دکن کښي نه وو
سپين وو که څنګه؟ چې نزدې نه هم څه نه ښکاريدل
که نــــــــــــــــا بيخي يې پيوندونه پيرهن کښې نه وو
مــــــــــــــمتازه زغرې خويې وې کنه خو ما اوليدل
څه تــــــــــــــماشه وه چې کالي د چا بدن کښې نه وو
چې دا دنيا يو وارې ړنګه شي ،مزه به اوکړي
او بيا آباده بـــــې له جنګه شي ،مزه به اوکړي
چـــــې د پوره ښايست ارمان په حقه اوپيژني
نيمه څيره که يې بدرنګه شي ،مزه به اوکړي
زړګيه وايم ،بې وفا ښه دے،خو ته نه مـنې
ښه وايه اوس چې جانان څنګه شي؟ مزه به اوکړي
دغه پيـــاله چــــــې د شرابو نه خالي ده ساقي
لږه قلاره که له کړنــــګه شي ،مزه به اوکړي
زمــــــا کشتۍ نه مرور دے تمــــــــامي سمندر
لږ مــــــــرور که له نهنګه شي،مزه به اوکړي
کرکه داړونکي زيګوي .او مــونږ داړلي ګرځو
کاش دا سپۍ تاسو کره لنګه شي! مزه به اوکړي
مـــــــمتازه شته امکان؟ کتبه چـــې د شهيد د قبر
له هـــــغه سپين ميناره دنګه شي،مزه به اوکړي
زمـــــــــا باوره ، زه دي او وژلم
ته څه شوې يره، زه دې او وژلم
زه يــــو څراغ ومه . د خپلې دنيا
ظــــــالمه لمره ، زه دې او وژلم
د دلبرۍ معنا هم دا وه ؟ ښه جي!
ښــه شوه دلبره ، زه دي او وژلم
نه نو زما د تپوس څوک وو؟ نه وو
لــــــــــکه سندره ، زه دې او وژلم
ته سلامت يې ، دې کښې شک هم نشته
راپـــــــــــورې سره ، زه دي او وژلم
هــــــــــــــــــره خبره دې . خبر دے ماته
اے بــــــې خـــــــــــبره ، زه دې او وژلم
مـــــــــــمتاز دي څه رنګه ژوندے اوساتي
زمـــــــــــــــــــــــا هنره ، زه دي او وژلم
د کتاب وم د رباب او مے او ناب شوم
پــــه مـــزه .مـــزه .په تا پسي خراب شوم
چـې مړو سترګو پسې مړ شوم کمال اوشو
عــــزراييله ! په ژونديو کښې حساب شوم
د خــــــطيب مــــــــــخالفته ! ضايع نــــه يې
په هر رنګ کښې مخاطب د هر خطاب شوم
ســتا په غـــيږه کښې ځـــــــاے شوے يم لاليه
زه د دې جــــــنت مــــــالک شومه .نواب شوم
ژوند يـــــو دشت دے .او د دغه دشت ښکلا ته
زه له ورايه پــــه پــــړقا شومه . سراب شوم
ميينتوب د تـــــجسسس هــــم لــــــــيونتوب دے
د خـــــــپل ځان او ستا تر مينځه زه حجاب شوم
يـــــو ســـــــړي تـــــه ځــير ځير ګورمه ممتازه
لاړم ډوبو دريــــابونو کښي غــــرقــــــــــاب شوم
د خپل برباد ژوند د قصې ابتدا څنګه اوکړم؟
د راتپلي حـــــادثې ابــــــتدا څــــنګه اوکړم؟
په سر يې واړوم ؟ په زمکه ؟ که په خولې لاليه؟
د ســـــــــــتا د لاس د پيمانې ابتدا څنګه اوکړم؟
پــــه تکلف .پـــــــه ليونتوب . او که نه بالکل ساده
حـــــــــکم کــــــــــوه .د يارانې ابتدا څنګه اوکړم؟
اول. آخــــــر کــــړم .؟ که آخر درته اول کړم .وايه
د عــــــقيدت  او عــــــــــــقيدې ، ابتدا څنګه اوکړم؟
چـــــــــغه الاپ کړم ؟ که سرګم به د سلګيو ښه وي؟
له  ډ يره   سوخـــــــــــته  د نغمې ابتدا څنګه اوکړم؟
ستوري     کافي دي ؟ که زخمونه هم روښانه کړمه؟
څراغه!  جــــــــــار دي شم  د شپې ابتدا څنګه اوکړم ؟
مـــــمتازه  پوے نــــــکړم پـــــــــــوره چا په ازل او ابد
بــــــــــيا  د  نيمـــــــــــــــګړي  افساني ابتدا څنګه اوکړم ؟
زه باغي يم ډار سره به څه ګذران کوم؟
سره! د سـرکار سره به څه ګذران کوم؟
اے د خــاموشۍ سرابه څه ځواب لرې؟
تندې د اظــهار،سره به څه ګذران کوم؟
دلتــــه هم د ځان غمونه هلته هم د ځان؟
دې پيکه تکرار سره به څه ګذران کوم؟
خدايه! شوم د خټو خالي کور کښې آيينه
خدايه! د غبــــار سره به څه ګذران کوم؟
اے ماما! په خولۀ کښې يې دي زهر د فتوو
اے ماما! ښــــامار سره به څه ګذران کوم؟
لويه موسيقاره ! سر تر تر پښو مې کړه ملهار
مــــــــــــړ به شم بهار سره به څه ګذران کوم؟
وايـم سـتا ممتــــــــــاز يمه،راځه،راځه ،راځه
وايي خــــــــــود آزار سره به څۀ ګذران کوم؟
وييل يې نوره يــــــاري مه کوه د جــــامه سره
وييل مې ژوند څه شوچې نه وي د الزامه سره؟
وييل يې چرته شوې روان د بې نيازيو سره؟
وييل مې څه اوکړم اخر د دې ماښامه سره؟
وييل يې ولې رانه کرکـــــه کوې وا سړيه؟
وييل مې هــر څه مې روا بولې د قامه سره
وييل يې هيـــــــڅ د تړون دې نه وينم د ځنو سره
وييل مې کوم تړون يې وينې ننګ او نامه سره؟
وييل يې ســـــــتا غم د کابل او کندهار او پکتيا؟؟
وييل مې ستا غم شريکي کشمير او شامه سره؟؟
وييل يې ځـــــه ورځـــــــه غږيږه ليونے،ليونے
وييل مې ځــه ګرځــه د چف او دم او دامه سره
وييل يې تـــه ممتـــــاز کافر يې په څلور مذهبه
وييل مې بس نو ستا نور څه کار د اسلامه سره؟
د ډار پــــــــــه ښار کښې به باغي،باغي،لهجه عامه کړم
زه بــــــــــــه قصې اوکړمه داسې ،چې قصه عامه کړم
زه خـــــــــــــــو د پټو نندارو هـــــــر يو کردار پيژنم
تــــــــــه بينايي پيدا کړه ،زه بــــــــه تماشه عامه کړم
راځه چې دواړه خپل،خپل،کار ته خپل،خپل کار او وايو
ته زغم را يو ځاے کړه ،ما پريږده چې نغمه عامه کړم
تا پــــــــــــه ازغنه لار د تګ ويره خوره کړه لاړې
زه بـــــــــــــه نر هله يم چې دلته حوصله عامه کړم
تورتمه!ټکے،ټکے،سوز مــــې کړو تقسيم او تشريح
څـراغه ! زر ده چـــــې ړندو ته دې جلوه عامه کړم
چــــــــــې يې مستي د اباسين وي،او پاکي د زم،زم
حــــــــــاجي! دعا کوه چې داسې زمزمه عامه کړم
مــــــــــمتازه پورته مې بيرغ کړو،د بدمسته غزل
ګني نو حــــــــکم خو وو دا چې قصيده عامه کړم
پـــه ميکدو ګرځو د ښار ،جوړه ،جوړه
زه او مــمتاز دواړه خمار،جوړه ،جوړه
راځـــــه بيلتون تـــه ور وهو ،وهو ،وهو
راځــــه ورځو ورپسې يار، جوړه ،جوړه
زۀ او تۀ څۀ؟ ته او زۀ څۀ؟ خو بس داسې
لکه مـــــــــنګے ،لکه ستار،جوړه، جوړه
ډير بې جوړې کار دے ولله،خو څۀ اوکړم؟
دا مــــــــزدوري ،ستا انتظار ،جوړه ،جوړه
شونډې مسکۍ ،ټنډه تروه ، ښه پوے شوم جي
ښــــه جي انکار، ښه جي اقرار، جوړه ،جوړه
ســودا مې څۀ؟ اوقات مې څۀ؟،ارمان ،ارمان
مـــــاته راغلـــــــــــي عزادار ،جوړه ،جوړه
لکه مــــــــــــــــــمتاز .لکه قرار ، زه نه منم
نــــــــــــــه منم جبر او اختيار ،جوړه ،جوړه
ساحر يمه، مسحور يمه، دا زه وايم، ته څه وايې؟
حصار يمه، محصور يمه، دا زه وايم، ته څه وايې؟
نظر يې ته، نظار يې ته، ما کله څه ويلې دي؟؟؟
منظر يمه، منظور يمه، دا زه وايم، ته څه وايې؟
د ځان يمه، په ځان يمه، ته اورې او که نه اورې؟
غرور يمه، مغرور يمه، دا زه وايم، ته څه وايې؟
زما تشريح تا اونکړه، شارح ځان ته په څه وايې؟
اسرار يمه، سرور يمه، دا ځه وايم، ته څه وايې؟
ممتاز يمه، يو راز يمه، هر چاته يم، هم تاته يم
فرار يمه، مفرور يمه، دا زه وايم، ته څه وايې؟
په ســـــــــــــــــريندې کوي ګذار ملا
له خــــــــــــدايه هيڅ نه کوي ډار ملا
د ستا له شرنګ تيښته د درز په لور
تا ته ربــــــــــــــاب کړے آزار، ملا
زه پــــــــــه  تيراه ته په مردان  کافر
يو دے د کـــــــــــــــلي او د ښار ملا
راځــــــــــــه،راځه ،دوه درې ټپې کوو
يو څو لمــــــــــــحو ته مې شه يار ملا
اوس د اذان په ځــــــــــــاے کوي اذن
اوس خـــــــوار ملا کله دے خوار ملا
دا چـــې په هريو  کار کښې کار لري
اے دوسته نور څه اوکـــړي کار ملا؟
مــــــــــــمتازه ته فخر افغان ستايې
تا نه خــــــــــــــــفه تا نه بيزار ملا
دا ده خـــلقو قــــسـمـتونه دي لالا
خــوار  زمــونږه  نصـیبونه دي لالا
څه زړه ســـتړې مو کارونه دي لالا
بل پــه ښار کې ډیر غمونه دي لالا
مــــینه نــیشته نــــفرتونه دي لالا
دلــــته کاڼړي کانړي زړونه دي لالا
ده خدي رنګ رنګ عزابونه دي لالا
زلــــزلي او ســــیلابـــــونه دي لالا
دا ده چـا ده لاس ګـلــــونه دي لالا
او ګل کـــــــړی رومــالـونه دي لالا
ده هر چا په خله سـوالونه دي لالا
څـــنګه ورک تری جوابونه دي لالا
ده هرچا رنګ رنګ فکرونه دي لالا
یو انسان ډیر مـــزهـــبونه دي لالا
ستاپه غاړه تــــعویـــزونه دي لالا
کـه ده چـــــا ده خـــطونه دي لالا
رانـه ورک زمـا خــــوبـونـه دي لالا
راپــــسـې دی  اوازونــــه  دي  لالا
هسي ډک پری تش تاخونه دي لالا
دلـته څـــــومره کـتابــــونه دي لالا
قــتل عام شــو او قــتلونه دي لالا
ولې ولې دا جـــــــنګونـــه دي لالا
څـــهُ وخــــتونه پــرهرونه دي لالا
په ظـــاهـــره وس داغـونه دي لالا
يو نظر،او منظر؟، ياالله،ياالله
مـــــلاجان او ممبر ،ياالله،ياالله
بس هر څۀ مختصر؟ياالله،ياالله
لاچــــــاري ده الله،بس زاري ده الله
کـــــــــــــــړه دليل معتبر،ياالله،ياالله
الله پوهه کړه عام.الله پوهه کړه عام
حـــــــــــشرات او محشر؟ياالله،ياالله
ته عليم ،ته خبير،ته سميع ،ته بصير
زه هـــــــــــــم لږ،لږ خبر،ياالله،ياالله
تـــــــــــه منصف،ته عادل.يالله،ياالله
زه پـــــــــښتون در په در؟ياالله،يالله
زه يو سوال،سوال،بنده.حال،ماضي،مستقبل
څــــــــــه؟او څنګه؟ چکر؟ ياالله.يالله
مقـــــــــــــرر دي هر څه،ښه منم،ښه منم
بيـــــــــــــــا دا خيال او هنر؟ ياالله،ياالله
دا د عــــــــــقل معراج ،دا نازکه کشتۍ
زوره ور ســــــــــــــــــمندر؟ياالله،ياالله
تـــــــــــــدبر او تدبير،د فکرونو بهير
دا مـــــــمتاز،دا باغي،پښتنو کښې الله
دا ســــــــــــــــودا او دا سر؟يالله،ياالله
مـــــــــــــلا نقاد شو
هــــــــــنر برباد شو
لوږې چې ګير کړو
خـداے ورته ياد شو
مړي يې خرڅ کړل
اوس زنــــده باد شو
مــــــــرد نامراد شو
فـــــرد وو فرياد شو
ځـــــــناور تنګ شو
نـــــــــو آدم زاد شو
اوس کلـــــے ورکړه
وحـــــــشت جهاد شو
د ډار زنـــــــــــــــدانه
مــــــــــــمتاز آزاد شو
نـــه کـــــم شــــــوے په اتڼ نه په ماتم دے
د ستا غم په خداے چې ډير عجيبه غم دے
پـــــه ريښتيا دي جــــوړې يوړم غنم رنګه
په خــــــــوبونو کښې دې نه وينم .قسم دے
مـــــــحروميو کـــــــښي دي پــــــــالم . محبته
مـــــــا نيولے غــــــوڅو لاســو کښي علم دے
کــــــبر مـــــه کوه لاس راکړه . ماښامے دے
حــــــــق لـــــــرمه .ځـــــــنګيدلے مې قدم دے
د وران زړه خــــــــبر مـــــې نـه اخلې بې درده
بـــــس همدا وايې .چې .کوم يو کار دي سم دے؟
يــــره جــــي کـــــه نـــــــور څـــــه وايم کافر کيږم
ګــــــــــني دلته چــــــا په چــــــــا کړے کرم دے؟
زه پــــــه ژوند او پــــــه ښـــــايست ميين مــــــــمتازه
څـــــــه لانجه ده .يـــــــو هــــم کم دے . بل هم کم دے
تـــــيارۀ يې بله کړه .مشال يې مړ کړو
خاوره يې وينې کړه ،کلال يې مړ کړو
زول د زوال راغے.په پښتون خوا کښې
د عقل سترګې وړي.کــــمال يې مړ کړو
داغــــــونه تور راغلل.ســــــــم په لښکرو
ستـــوري يــــې اوشړل.هلال يې مړ کړو
د خنجر عدل  دے،ټوپــــــک باچا دے
مثــال په کډه لاړ.     اډيال يې مړ کړو
مــــــــــمتازه غږ اوکړه.د کڼو ښار کښې
چې سر يې او واژۀ،چې تال يې مړ کړو
ولې بـــــــــــه توبه کومه،زه خو وقفه کوم سړيه
دا هـــــــــــم کله کله کوم،کــــــله هغه کوم سړيه
راکړه،بې حسابه راکړه .د حسابونو ډار مې نشته
ډيــــــر تندې اخستے يمه .نه چې نشه کوم سړيه
نه کوم ،ګيلې نه کوم،مستې خندا ته مې ورپريږده
تشه وعـــــــــــــده نه کومه.کلکه وعده کوم سړيه
دلته سړے بل شانې شي .دا ميکده هم عجب ځاے دے
ته کــــــــه ځې ورځه سړيه،زه دلته شپه کوم سړيه
يار توبې به بيا اوباسې ، زه د انــــکار له دنيا راغلم
ته خــــــو نو لږ غوږ شه راته ،يوه قصه کوم سړيه
جار دې شم له سپينو جامو،هيڅ تيارۀ نه لرمه زړۀ کښې
زه خـــــــــــــــــــــــو کفر نه کومه،يوه ټپه کوم سړيه
زه هغه مــــــــمتاز يم لالا،چې تمامي له سوزه جوړ يم
خــــــــــــــلقو ته اتڼ کومه ،خداے ته سجده کوم سړيه
ويخ ساتمه د خپل غوڅ احساس په شور ځان
ما   هم   دا   څراغ   رڼا  کړو   په دې ګور ځان
راځه   بې     پيژندګلو     اشنايي     اوکړوو
ما  در  جار   کړې   راځه   مه  کړوه  نور ځان
خپله  خوښه راکوې ؟ که نه  اوس تۀ  هم
لکه خداے  منې  په  ما باندې  په زور ځان
د چپتيا  زهر به  څو  پورې  برداشت  کړم؟؟
زۀ  به څو پورې  چيچم  په دې  منګور ځان
د    ممتاز    عزاداري      ده       مقدسه
د  رڼا   په    زنځيرونو     وهي    تور ځان
زړه  به دې نه  وي خو رضا  به شې زه داسې یمه
ما ســره  مـه  کېنـــه زمـــا  به شې زه داسې یمه
مـه غنــــم  رنـګـه  داسې  ړنګـه غــاړه  مه راکوه
زمـا  د هــر  ماښـام سـودا  بـه شې زه داسې یمه
د لېـونتـوب  پېښې  مـې مــه کـوه  خبـره واوره
دا ټوکې نه دي  په ریښتیـا به شې زه داسې یمه
ته به وې څنګه چې ممتاز درګورم څنګه به شم
خو چې ما ګورې وار خطا به شې زه داسې یمه
څنګه دې بچ کـــــړم له خزانه زړه مې وران ،وران دے
لکه د ګل جوړه جانانه،زړه مې وران ،وران ،وران دے
زه پــــــــــــــه سر خاوري بادوم ،په زمکه خولې لګوم
لرې.لــــــــــه ما لرې آسمانه،زړه مې وران ،وران دے
دين مــــې تعمير دې بې له شکه .او ايمان مي هم دے
جار ،جــار له دينه .له ايمانه.زړه مې وران،وران دے
د خوشــال خان خوبه! ريښتيا شه .که چاره مې کوې
د بــــــاچا خان پښتونستانه! زړه مې وران،وران،دے
ما اوس ســــــــاقي ته هم وييل هغه مسکے شو راته
اوس تا ته راغلم .ملاجانه،زړه مې وران ،وران دے
اميــــــده! ځه کنه ،څـه چل اوکړه .که چل يې درځي
المـــــــــدد،المــدد،امکانه،زړۀ مې وران ،وران، دے
مـــــــــــــمتازه!!!! تا ورته وييلي. اوس دي بيا بيا راشي
جار دې شم .جار،ګرانه ارمانه.زړه مې .وران،وران دے
په نـــــا آشنا ښار کښې جانان ،جانان،غږونه کوم
ما ته مې خپل خويونه ګران دي،خپل خويونه کوم
خــــوب مې ليدو .چې ملا جان کوي ټپې لګيا دے
خــوب مې ليدو چې زه سجدې کوم ،مونځونه کوم
اے خـــدايه، وا خدايه ، زما ګناه همدومره ده ،بس
چــــــــې د يقين نه وړاندې زه يو څو سوالونه کوم
يــــــــزيده! نور دې په تابوت آخري ميخ ټک وهم
نـــــــــــه تور لباس ،او نه ماتم ،او نه ويرونه کوم
وروره چې نه څکې .بيخي مه څکه.هډو او يې نه څکې
زه يـــــــو پښتون شــــــــــرابي .مست يمه ،ستونه کوم
د زړونو حاله! تـــــــــــــــــر دې حاله خو را اورسيدم
کــــــــــاڼو ته اودريدم .له کــــــــــــــــاڼو تپوسونه کوم
مــــــــــــــــمتازه! دومره عاجزي راسره ښايي که نه؟
چې ســــــــــــــــلامونه آړومه ، ســـــــــــلامونه کوم
مـــــــــــــــينه ســــمندر سمندر،حسن يې آسمان آسمان
څۀ مستي په زمـــــکه کښې ده.څۀ ورته حيران آسمان
دا د انديښنو ســــــــــتوري مې ،زۀ ګورمه ،ما ګوري
څومـــــره ښکلے ښکلے لرم .زه د خپل ګمان آسمان
دا خـو يې لوګے ثابت کړو. دا خو يې کيدے نه شي
بل به وي ،هو،بل به وي نو .بل شان د انسان آسمان
څه خــــــــــود فراموشه ده لار، ډيره ده خاموشه کنه
ورک منزل ارمان د کاروان،خړ خړ د کاروان آسمان
زه خاوره په خاورو سجده.زه يــــــم خپل شايان د شان
خداے په ايمان سيورے دے،خداے دے د ايمان آسمان
څـــــــــــــــــــــــــومره رالويدلي يوو.ولــــي رالويدلي يوو؟
څومره مونږ ته ګران آسمان ،څومره په مونږ ګران آسمان
شــين شه د کلال آسمانه،سوال د مــــــــــــــــــمتاز اومنه
او دې اورې .او دي اورې ، پــــــــريږده د دهقان آسمان
آه.آه ،عـــکسونه،وئ.وئ.وئ زړونه
شنۀ،شنۀ.راغونه.شنۀ ،شنۀ ،سيندونه
دا.تنـــها مـــمتاز،کور کور ،يادونه
نـــه د روح قرار د زړه درمان مې نه يې
ښکلے يې خو ځه ورځه جانان مې نه يې
تـــه اوس ما ته د جنت په شانې ښکارې
يو موهوم ګمان مې يې ارمان مي نه يې
خود غــــــــرضيو دې مرتد کړمه لاليه
لــــــکه وې هغسې دين ايمان مې نه يې
چــــــې به زه له احترامه درته جام ږدم
د خـــــــمار خمار ماښام آذان مې نه يې
ممتاز خړ مخ لکه دشت ،هسې مغرور يم
توره ګــــــووره وريځ نه.باران مې نه يې
سر يمه، پرده  يمه،حق،حق،حق
نے يم ،سرينده يمه،حق،حق،حق
بنـــــــــــــــد کله منمه زه،نه،نه،نه
څـــــۀ اوکړم بنده يمه،حق،حق،حق
حال يمه،ماضي يمه،حق،حق،حق
خـــــــــپله آينده يمه .حق،حق،حق
هـــــــيڅ نه آيينه يمه.حق،حق،حق
حســـــــن ګزيده يمه،حق،حق،حق
خپله تخت نشين يمه،حق،حق،حق
خپله قــــــصيده يمه،حق،حق،حق
ديــن يمه،ايمان يمه،حق،حق،حق
ســـر يمه.سجده يمه،حق،حق،حق
ناز يمه ،ممتاز يمه،حق،حق،حق
ديــــد يم،ناديده يمه،حق،حق،حق
د نـــــــــــــــــاترسه اذيت جهان دې نشته
آيـــــــــــــينې د ځان ليدو ارمان دې نشته
اوس له بدې ورځې حوره غيږ کښې نيسه
چــې له خړو خاورو جوړ جانان دې نشته
نمر،سپوږمۍ .او باد ته او وايه ،ما پريږده
قبـــــــــــــيله دې نشته.دين ،ايمان دې نشته
تــه نه درد لرې .نه ترس لرې ،نه اوښکې
ژوند کوې ؟ او ضروري سامان دې نشته؟
مــــــا ممکن ته وجود ورکړو. اوس دا وايم
د راتــــــلو امکان دې شته .احسان دې نشته
لامــــکان دې شته .منم .له تا مې جار کړې
زه ګستاخ وايمه دا ،مــــــــــــــکان دې نشته
دا زمـــــــــــــــــــا سودا هيڅ نه ويني ممتازه
ځــــــــــکه وايي چې د کوټ دربان دې نشته
نمر لکه چې څرک وهلے دے؟
بــــــيا دې تربوزک وهلے دے
مـــــا د خان خانۍ کړه مسخره
تــــــا د خان خانک وهلے دے
مـــــا ورته کوتک نيولے دے
تــــــا ورته کوتک وهلے دے
پريوتو له کټه خوب کښې څوک؟؟
څوک خوشال خټک وهلے دے؟؟
پاڅيدو زمــــــــــا په خلاف ړوند
چــــــا ورته سترګک وهلے دے؟؟
بـــــيا يې ازمري ته کړے ګواښ
بــــــــــيا پيشو منږک وهلے دے
بــــــــــــيا ممتاز غږيږي ليونے
بـــــيا يې کنډول ډک وهلے دے
ښـــــــار د هديرې غوندې ،ولې آخر ولې؟
جـــــــنج د جنازې غوندې ،ولې آخر ولې؟
خـــــــدايه ! زما کور کنډر.ولې،ولې،ولې؟
ستا کور د مورچې غوندې،ولي آخر ولې؟
ولـــــې دې په ځان پسې ،بوتلم لرې،لرې؟
تــــه خو وې نزدې غوندې،ولې آخر ولې؟
ســتورې نه سپوږمۍ لرم.نه شمع روښانه
ولــې يم د شـــــپې غوندې،ولې آخر ولې؟
دلته خو شراب حرام .چا ته يم خالي ګوګل
پـــــروت د پيمانې غوندې ،ولې آخر ولې؟
اوس څنګه ماتم اوکړم .اوس پـــــاڅم اتڼ ته
غـــــــم شو د نغمې  غوندې ،ولې آخر ولې؟
زه مــمتاز ملنګ،ملنګ،حق الله هو،حق،حق
شـــــــــــــم د زمانې غوندې،ولې آخر ولې؟
ښـــــــار د هديرې غوندې ،ولې آخر ولې؟
جـــــــنج د جنازې غوندې ،ولې آخر ولې؟
خـــــــدايه ! زما کور کنډر.ولې،ولې،ولې؟
ستا کور د مورچې غوندې،ولي آخر ولې؟
ولـــــې دې په ځان پسې ،بوتلم لرې،لرې؟
تــــه خو وې نزدې غوندې،ولې آخر ولې؟
ســتورې نه سپوږمۍ لرم.نه شمع روښانه
ولــې يم د شـــــپې غوندې،ولې آخر ولې؟
دلته خو شراب حرام .چا ته يم خالي ګوګل
پـــــروت د پيمانې غوندې ،ولې آخر ولې؟
اوس څنګه ماتم اوکړم .اوس پـــــاڅم اتڼ ته
غـــــــم شو د نغمې  غوندې ،ولې آخر ولې؟
زه مــمتاز ملنګ،ملنګ،حق الله هو،حق،حق
شـــــــــــــم د زمانې غوندې،ولې آخر ولې؟
له ما يې وړي په خيرات زکات کښې سره وينه وه
چـــې يې زما تاريخ ليکۀ دوات کښې سره وينه وه
د کونړ سيند .د کرمې توے .په خداے چې اوس هم سرۀ دي
زه انــــکار نه کوم يو وخت فرات کښې سره وينه وه
ســـــــــــــپينه خبره درته اوکړم ؟ توره شپه خو نه وه
پــــــه رڼا ورځ دې مرمرين جمات کښې سره وينه وه
هـــــــــــــــــــــــر تقدس حرارتونو نه د ژوند لرې وي
نه لات کښې سره وينه .او نه منات کښې سره وينه وه
مـــمتازه سترګې مې وې سرې په دې کښې شک نشته دے
خــــــــــــــو بهيدلي په رودونو سوات کښې سره وينه وه
په غم توبه شه .ميخاني اوبخښه
زه هــــم کومه څه کاني اوبخښه
خداے  دې تا اوبخښي بي ښي بې بدې
دا مـــــــکتبونه .کـــــارخانې اوبخښه
د تــــــــــيرو شويو زمانو په خــاطر
راشــــــه! راتلونکي زمانې اوبخښه
ځــــــان دې سره د خيلخانې اوبخښۀ
ما هـــــــــــم سره د خيلخانې اوبخښه
کافره! شين سحر دے .ډز او نه کړې
د تـــــــــــــــــــــورانيو ترانې اوبخښه
خدايه زمــــــــــــــــا نذرانه ؟ (نه پوهيږم )
مـــــــــــــــــا په دي لږې نذرانې اوبخښه
رحـــــــــــــــــــيمه ! تا سره خو ښايي کنه
مـــــــــــــــــــــمتاز سره د پيمانې اوبخښه
مـــــــــا ليوني سره يو څو قدمه لاړې .ستون شوې
جار شم له تا د هښيارۍ موسمه،لاړې ستون شوې
زما په زړه کښې دې خداے اوليدو؟ که بل سبب وو
دومره نزدې راغلې يو دم صنمه ،لاړې ،ستون شوې
زه د پــــردو خــــــبرو تـــــــا پــــوري راوستے ومه
په زړه ظـــالمه ته له خپل قسمه ،لاړې ،ستون شوې
د سيلانو مارغانو شور ته اوښکه ،اوښکه نه شوې
ورســـره سم زما د سترګو نمه ،لاړې ، ستون شوې
د خــــــود ازارو سره ولې ايسار نــــه شوي آخـــــر؟
د خود غــرضو د غرض ستمه ،لاړې ، ستون شوې
تر مــــــاتمي يـــــــــــــارۍ دې اوکړه بدرګه راسره
زنځير وهنه کښې دې پريښوم زغمه.لاړې.ستون شوم
سړيه څـــــوک يې ؟ دا پريږده ، دومره خو او وايه نو
لکه ممتاز تر ميکدې بې دمه لاړې ، ستون شوې
چـې زه يې غواړم ،د هغۀ زړه کښي مې ځاے چرته دے؟
مــــــا په زارو ورته ځان مړ کړو ،زما خداے چرته دے؟
د مــــــــــــــسافرو نـــــــــــــه خــو ډک دي .سرايونه تمام
چـــــــــې رنځوران يې ميلمانه وي ،هغه سراے چرته دے؟
بــــــلا وهليه !! هــــــــر ســــــړے ځان ســـــــره مــه سموه
د  واه  بــــــــلدو ســــــره واے چرته دے ؟ هاے چرته دے؟
چـــــي د باچــــا په ســـــــــر کښيني . هغه دې اوخوري وزر
چــــې  د فقير پــــــه ســـــــــر کښيني هغه هماے چرته دے؟
ممتازه  دي مآښام  کښي  مـــــا ته ريډ ليبل پـــــــــــه کار دے
طلبه!!! ړوند شې . دا  څه  غواړې ؟ وخت د چاے چرته دے؟؟
وخت حادثې هم راولي .وخت فيصلې هم کوي
خلق د زغم نه هم کار اخلي ،حوصلې هم کوي
انصاف په تاسو، اودريدل د چا په لور په کار دي؟؟
څوک ورته بند تړي ،څوک خوف له زلزلې هم کوي
څـــــــــــــه کرامت لري قسم دے ځنې ،ځنې کسان
سود او زيان ګوري .او د زړونو مــا ميلې هم کوي
اوس يې خوند اوکړو .په تلقين د صبر نه مړيږي
عــجب سړے دے .چي تعريف د ولولې هم کوي
بلکل.چــــــــــــي ما نه يې ګيلې کولي ښه يې کول
څه اوکړم خدايه ! دا دے ما ته اوس ګيلې هم کوي
پـــــــــــــــــيره ! ته اخله نذرانې .مريد په تندر اوله
کــــــــــــــه پيروي د يـــــــــوي بلي سلسلې هم کوي
مــــــمتازه ! لا خو مصلې نه اوزګار شوے نه دے
او تــــه  خوشبين يې چې به خيال د مسلې هم کوي
په تـــــا کښې مينه شته؟ لاريب، نشته
کفن کښې جيب شته؟نه، نه جيب،نشته
د ګنګروګانو ژبې پــــــري شوې څه؟
اے لښتې! د شــــرنګ د پينزيب نشته
په پيــــــــــريانو خلقو کښې ژوند کوم
جي،لا پــــــــــــه ما څنګه آسيب نشته؟
ښـــــــــــــــــــه ګني تا سره هم زړه نشته؟
ښــــــــــــه لکه هر دفتر کښې صيب نشته
مــــــــــــــــــــمتازه ټول زما د خيال کمال
ګني زينت چــــــــــــــرته دے؟ زيب نشته
پاړه  چنار  ته
دنـګ دنګ چنارونه.وينې ،وينې ،وينې
الـــــــــوځي بادونه،وينې، وينې ، وينې
بــيا يزيد راغلے، بيا خيمې لمبه شوې
بــيا کيږي ويرونه،وينې ،وينې ،وينې
څه کافر موسم دے.څه چنګيز موسم دے
واورو کـــــښې ګلونه.وينې .وينې، وينې
بيا بارود ورګډ شول ،بيا عقيده بم شوه
بيا مــعصوم مخونه،وينې ،وينې ،وينې
اے زمکې زرغون کړه،سرۀ ،سرۀ .نښترونه
اوري بــــــــارانونه.وينې ،وينې ،وينې
راشــــــــــــــــه سوداګره. واخله سوداګره
ســـــــــوي بازارونه،وينې، وينې، وينې
نــــن ممتازه رنګ يم ، سم په خپلو وينو
نـــن واړه حرفونه، وينې ، وينې ، وينې
وخ ملا! کــــــــه يو دم مسلمانه شي سندره؟
وخ ملا! که ستا تر څنګ روانه شي سندره؟
جـــــار چې ته يې وايې له دريا سره ،کافرې
خداے منې چې سر تر سر افغانه شي سندره
مـــه مروريږه .زه کمزورے شان شاعر يم
مــــــــه کوه بيخي به راته ګرانه شي سندره
بو مې ځې .په تيرو هيرو لارو مې راتاو کړي
مــــــــا باندې څه بل رنګ مهربانه شي سندره
ته له خندا شنه شوې او ما حس يو کيفيت کړو
بس لکه چې مسته شي . بې ځانه شي  سندره
مـــــــــــــــرم په دي ادا د پښتنو د مـــــوسيقۍ
غــــــــــــــــــــــلي ناګهانه تر اذانه شي سندره
هلته ساندې توان مومي مـــــــــــمتازه خامخا
چــــرته چې کمزوري شي ناتوانه شي سندره
څـــه به کوې ؟ که دې دا دوه سترګې رڼا اوغواړي
څــه به کوې؟ که چاودې شونډې دې خندا اوغواړي
څــــۀ به کومه؟ که خپل ځان له ما نه ما اوغواړي
څـــــه به کوم ؟ کــــــــــه دا بلا ،بله بلا اوغواړي
څــه به کوم ؟ دلته خو زړونه هم په ډار درزيږي
څه به کوم؟ کـــــــه رانه زړه مسته ګډا اوغواړي
څــــه به کوې ؟ که ناز دې خپله تماشه اوغواړي
څـــه به کوې ؟ که راز دې ضد اوکړي افشا اوغواړي
څه به کوې ؟ کـــــــــــه حسن خپله تمنا اوغواړي
څه به کوې؟ کـــــــه دا څراغ نرۍ هوا اوغواړي
څه به کوم ؟ کــــــــه تمامي وجود مـــــې تا اوغواړي
څه به کوم؟ کــــــــه په بيا ،بيا دې،په بيا،بيا اوغواړي
څه به کوم ؟ کــــه مي دښمن ته زړه دعا اوغواړي
څه به کوم ؟ کـــــــــــــــه مينه خپله انتها اوغواړي
څه به کوې ؟ که شنه بنګړي درنه شرنګا اوغواړي
څه به کوې؟ کـــــــــــه لونګين دې هم ادا اوغواړي
څۀ به کوې ؟ کــــــه دې د زلفو شپه سبا اوغواړي
څۀ به کوې ؟ کـــــــــه دې د مخ سبا يلدا اوغواړي
څۀ به کوم؟ کــــــــه ليونے ممتاز ريښتيا اوغواړي
څه به کوم؟ کـــــــه نـــــــــاروا رانه روا اوغواړي
امير صيب !نشه يمه خمار يم .هر څه وايه
د ټـــــــولو جنتونو دعويدار يم. هر څه وايه
قسم دے ،که په هيڅ مې هيڅ پروا وي ،نو کافريم
قســـــم دے، چې د هر څه نه ويزار يم ،هر څه وايه
د نفي او اثبات مـــــــــرحلې څه دي ؟ ښه پوهيږم
زه چــــــرته د د انکار او د اقرار يم .هر څه وايه
طبيبه ! ته د خپل تشخيص رڼا کښي پرهيز ښايه
طبيبه! زه لږ بـــــل شانې بيمار يم . هر څه وايه
صابره! هر تجويز ، هر نصيحت ، په سر او سترګو
صابره! يـــــــــــــاره نن سبا اوزګار يم ،هر څه وايه
تسنيم لالا! ما اوزوره . ما اوسکونډه ، ما ګرم کړه
تسنيم لالا! زه هــــــــــر څه ته تيار يم. هر څه وايه
مــــــــــــــمتاز لالا، ممتاز اورکزے تا ته يم راغلے
بـــدنام يم . که رسوا . که ګناهګار يم ، هر څه وايه
چــــــــــــي هدايت کوې ، نو زه به شکايت کومه
چي خپل عادت کوي ،نو زه هم خپل عادت کومه
ژونده شاهد اوسه ! سلګۍ ،سلګۍ مي هم قبول کړې
زه هــــــــــــــــــغه نه يم چې ارمان د شهادت کومه
نه جي! تنها ښه يم . بې چا ښه يم ، بې څوکه ښه يم
له خـــــــــــــــپل باغي خويه ،به څنګه بغاوت کومه
زه ســــــــــــــــتا د چل ډکو خبرو ته هم مينه وايم
اوبۀ مـــــــالګينې دي ، خو زه پکښې شربت کومه
د دوزخي زمـــــــــکې مالک يم ، خاطر مه درنوه
ځان راته سپک ښکاري .تعريف چي د جنت کومه
هــــــر له اختياره بهر څيز دے مقدس ،که نه دے؟
خــــــــــــطا مي څه ؟ که د خوبونو ،عبادت کومه
ممتازه زه پـــــــــــه اقتدا کښې د خپل ځان ولاړ يم
هــــــــــــــــــــــم اقامت کومه . هم يې امامت کومه
ټــــــــــــوله خبره يې زما په بصيرت پريښوه
ما پرې ايمان راوړو ما ويره د قيامت پريښوه
هو! ما د شعر نه سيوا هيڅ توره هم نده کړي
خـــــــــــــو نو تا کله مصلا د امامت پريښوه
منم . په دي ښار کښې له ما ميکده پاتې نه شوه
ته وايه.کــــــومه شپه دې حوره د جنت پريښوه
دا کرامت وو د ولي چـــې يې هر څه پريښودل
مــــــونږ هره ستونزه د ولي په کرامت پريښوه
څۀ مهذب يوو .د برباد،برباد، وطـــن قصه مو
د زيړو پــــــــــــاڼو د اخبار تر مذمت پريښوه
اوس مې ګريوان ته د دروغو شول ازاد لاسونه
څـــــــــــۀ وايې؟ ما هسې لمن د حقيقت پريښوه
ممتازه ځوي ته مې ديوان د خوشال خان هديه کړو
لور مــــــــــــــــې اودۀ د ملالۍ په حکايت پريښوه
بې شـــــــکه ياره ستا په شان مکمل خال خال وي
له تا مې جار کړې دا خو ځکه غزل خال خال وي
نن مـې د ذهن ښار کښې  کومه حادثه شوېده؟
زړه مـې درزيږي .ولې داسې غوبل خال خال وي
تـــــه بــــــــه په ځينو لارو نه وې لاړ لاليه زما؟
نـــور به څه وايمه خو ځېنې مزل خال خال وي
پريږده چې نن دې خال ته دومره دومره اوګورمه
چي دا باقي شـپه راته واړه محفل خال خال وي
زه کله داســـــــــــــــــې وارخــــــطا وارخطا والوځمه
چي جال خو ښکاري هم نه بس دا ځنګل خال خال وي
اســـــــــــــــــتاذه! بلــکل د هرچا هم نه وي خپله تهېوري
اســــــــــــــــتاذه! هو ليوني ډير وي .پاګل خال خال وي
ممـــــــــتازه اوښـــــــــکې هره شپه تويوو .څه يې کوې؟
خـــــــــو د زړګي له تــــــــاخانې نه ژړل خال خال وي
مــــــــــا دغــــــــــــــــــه ګټه کړې د خيرونو دروېزې نه
کچــــــــــــــــــکوله سپي داړلی يم د هرې دروازې نه
خپل مخ درپکښې ګورمه له ځانه مې زړه ښه شي
پرهــــــــــــــــره مــــــا ته کم نه يې د سپينې آيينې نه
په تا پســــــــــــــــې به زړه ته درزا پور کړمه لـه ډوله
په تا پســــــــــــې به سوې چيغې واخلم سرېندې نه
اوس هــم کـوي طواف د مستۍ خيال زما د ذهن
حــــــــــــيران يمه ژوند څه غواړي د دغه هــدېرې نه
همـــــــــــــــــــــــدا کوه زما په سلګو نوم د ترانې ږده
هــــــــــــــــــــــــــمدا کوم نوحه کشيد کوم د ترانې نه
نۀ ته او نۀ دې ياد،نۀ موسېقي نۀ ښۀ کتاب شته
زمـــــــــــا دې په توبو توبه وي داسې تورې شپې نه
مـــمتازه فقط مونږ يو څو ياران يو چې ښه نه يو
نـــــــــــــور ټول خلق راغلي د دې کلي،د کعبې نه
زه څـــــــــــــــــــــــنګه تا يادوم څنګه دې نامه اخلمه؟
بيــــا انـــــدر شـــــــــــهر ته ځم بيا يوه ګوتمه اخلمه
ارمان د خـپل کور او احساس د تحفظ مې دا دی
نـــــــــــــه دروازه بيـــــــــــــه کــــــوم نه دروازه اخلمه
مــــــړه نو دا هم څه نشه ده؟نه، نه،بالکل نه ده
چې ځــــــــــــنګېدلی قـــــــــدم هم په اندازه اخلمه
د حســــــــنېنو مينې!! زه پښتون هم دا وس لرم
نن ســــــــبا شعر  ته ماتمي غوندې لهجه اخلمه
ســـــتار،ربـــــاب اخلم باجـــــه او ســـرېنده اخلمه
نــــــــــــوی اظــــــــــهار کــــوم قديمه پېرايه اخلمه
که خدای وس راکړو او ممکنه وه نو شپه اخلمه
بيا خپــــــلې شــــــــپې ته تر سحر بله ډېوه اخلمه
مـــــــــــــــــمتازه غږ د يا قربان،يا قربان،دم دما دم
زه دووسي نــــــــــــه کــ     ـوم ،زه پسې ټپه اخلمه
څــــــــۀ شعـــــبده بازې ماملې څۀ مداري غوندې مجلس
اوس ياري هـــــــم لــــکه مـــــېله،کاروباري غوندې مجلس
يو هــــغه څوک دی نن کامياب چې لفاظي يې وي هنر
بل هـغه څوک چې يې وي زده يو اخباري غوندې مجلس
څۀ زما زړۀ ؟څۀ يې زګېروي، دا خو به وي،دا خو به وي
دا جــــــــــاري لاره ده قربان هم يې جاري غوندې مجلس
ای کلېــوالې!!!! ســــــم درجار.بيا په وار وار،بيا په وار وار
اوکړه عصري غوندې مجلس لږ څۀ ښاري غوندې مجلس
دومـــــــــــره آداب او تشريــــــــــفات؟مجلس به نه خرابوو
آزاد غـــــــــــــــــږېږه پـــــــــرېږدوه دا درباري غوندې مجلس
ستا تور لباس کوي غضب، زه ځان مظلوم احساسوم
له مــــــــا نور څه کېدی شي خو عزاداري غوندې مجلس
مـــــــــمتازه شوې پنځوس کلن وايې چې نن سبا او نن
ته زده کــــــوې کلـــــــــه آخر؟ دا سرکاري غوندې مجلس
د خپل جـــــذب جنتي کيف کښې شو ډوب لاړو
پښـــــــتون لمر شو پخپل ذات کښې غروب لاړو
د خپـــــــــــل خيال د ښاپېرۍ غيږ کښې اودۀ شو
يو مســت خوب کښې د خپل وهم محجوب لاړو
يو کلـــــــــــــــــيم د خپل کلام طور کښې فنا شو
يو مسيـــــــــــــح د ګل په ښاخ شو مصلوب،لاړو
د مشـــــــــرق پښتون د غرب په ميو مست شو
لکــــــــــــــــــــه بويي په شمال خور تر جنوب لاړو
ګډ دی شــــــــــــــور چې يو ملنګ چرته مړ شوی
زه خـــــــــــــــــــو وايم صـــــمد رب ته مکتوب لاړو
خـــــــــپل وجود کښې شو مدغم دوباره سيوری
خپـــــــــــــلې تندې ته په خپــــــــــــله مشروب لاړو
د مـــــــــــــــــــــــــــروتو ياران ټول له ځان چاپېر کړه
يوه چغــــــــــه کړه مــــــــــــــــــــمتازه، مجذوب لاړو
ته ډېر ښکلی یې خو ستا قصه برباده
له   عجبه    کربه ډک  ژونده   نیمزاده
هرې    خوا    نه     په   زړو پیمانو لګم
ذوقه    نوې   پیمانه   مې   کړه ایجاده
یا تور ټانک په ښېښو خیژي بل شان شور دی
یا  له   بدې    ورځې    اوځم    له هېواده
تانه  څوک    ګېله    کوي    نوکر سړی یې
ته لېمو    کښې    اوښکې مه ساته جلاده
چې  کداله       چلوې        نړوې     غرونه
اوس.   هفه    زمانې    چرته   دي فرهاده
دومره    زر   څنګه   زړۀ غواړې مسلمانه؟؟
دومره   زر   خو  لاس نه وینځم له جایداده
په    قصې    پورې    اړه         لري    ممتازه
زما       هره     قصه     نه    اوځي    له یاده
زه يـــــــم تـــــمام در نــــذرانه د اســـــــــــــــتانې خاوند يې
ته دومـــــــــــــره ښکلی يې چې بس د مرتبې خاوند يې
څــــــــــــوک يې؟او دا څنــــــــــګه عجبه جواري دې اوکړه؟
د دواړو ســــــــــترګـــــــــــــــو په بايلات د آيينې خاوند يې
سړيه!!! تا هـــــم کـــــــړه تاييد فــــــتوا د ښــــــــځو خلاف
چې د خان کور کښې لوښي وينځي د هغې خاوند يې
زه فـــــــــــرهاد بالکل نه يم ،زه تيشه هــــــــــــم نه لــرمه
غمــــــــــه!! نــــــــــه تــه يې لکه غر نه د چېنې خاوند يې
لــــــــــــه ســــــــــــــترګو اور وروې ،وينې له خــنجر څڅوې
په کــــــــــــــــــوم دليل د محمد ص د کلېمې خاوند يې؟
بــــــــــې خـــــــــــوندي توره وي که سپينه؟ انـــدازه لګوه
چــــــــــــــې وارخـــــطا هم يې او هم د اندازې خاوند يې
مــــــــــــــــــــمتازه ځــان ته دې په نه خبره زړه راتنګ شي
ګنـــــــــــــــــي نو نورو ته د څـــــــه ويړې سېنې خاوند يې
ځــــان تـــــه راواړوم لـــــــــه ځانه اړولي سترګې
سختــــې قــــــــــصې لري جانانه اړولي سترګې
ژور خــــــفګان ستا تصويرونو محوه کړی مدام
شپـــې دي هــــــر ځل له څراغانه اړولي سترګې
د مخالف بايلات مې هم خدای منې نشو لېدی
مــــــــــا وې تــــــــر ډېره لـه ميدانه اړولې سترګې
حال مې پوښتي له دروازې نه ستانۀ شوي پلونه
څــــــــاري مـــــــــې تل له روشندانه اړولي سترګې
يو عـجب کرب دی بيا بيا تشې پيمانې ته ګورم
رايـــــادوي ســــــــتا لـــــــــــه پيمانه اړولي سترګې
نـور مې تمام کړه داسې رسم چې هر چاته ګورم
فـــــــــــقط راجــــــــوړې کړه هر چانه اړولي سترګې
زه بړبوکۍ،سـراب،چپـتيا،خپل اندرون کښې لرم
تـــــا تــــه مــــــــــــــې راوړې بيابانه اړولي سترګې
زړه مـې جنجال کوي ممتازه چي ور وايې ړوم
خــــــــــــو کلــــــــــه اوړي په آسانه اړولي سترګې
را مــې شه خيـــالونو کښې واوړه او راواوړه
ګلــــــه دي ګلـــــــــونو کښې واوړه او راواوړه
ته لکه ماښام خوږ يې تا سره خو ښايي هم
مستـــــو آذانـــــــــــونو کښې واوړه او راواوړه
مــــــــــا اتڼ ته پاڅـــــوه وا به وړم را وابه وړم
تــــــه نغـــــمه سازونو کښې واوړه او راواوړه
هيــــــــــچاته غـږ مه کوه دا مزه خو هم واخله
زړه!! خپــــــــــلو غمونو کښې واوړه او راواوړه
ځه د شپېلۍ غږ شه يار،خور مې په وجود کښې شه
دغـــــــــــه ګړنـــــــــــــــګونو کښې واوړه او راواوړه
څـــه سايل او څه دروېش.څه قيصر او څۀ فهيم؟
حسنــــــــــــه بس شعرونو کښې واوړه او راواوړه
زه مــــــــــمتاز له خـــــــوبه يم ،ډير په فاصله ولاړ
اوس خو مــــــــــې خوبونو کښې واوړه او راواوړه
ته یې په لاره،را روان یې ماته کیږي احساس
ته     ستمګره  مهربان یې ماته کیږي احساس
او او زه تا پسې یو خم یم څاڅکی څاڅکی خالي
او ، ته خالي زما جانان یې ماته کیږي احساس
مجلس کوو  خو  نه پوهېږم  چې څه او وایمه
لالیه! ته خو هم حیران یې ماته کیږي احساس
دا زه چې څومره کافر ښکارم دومره چرته یمه
دا ته چې څنګه مسلمان یې ماته کیږي احساس
زه چې خپل حال ته ګورم بیا د ستا جنجال ته ګورم
زړګیه دې ورانۍ کښې وران یې ماته کیږي احساس
ستا  د  ایمان  ایمان  ښایست    له برکته وایم
چې.زه روژه یم ته آذان یې ماته کیږي احساس
د ستا ممتاز خو ستا په وړاندې تر هر حده نادان
ته  هم  تر  څه حده  نادان  یې ماته کیږي احساس
خير دی ،دا  ژوند له هرې  هرې زاويې نه وکسه
خو  بيا يو ځل  ورته  د زړۀ له دريڅې نه وکسه
وييل مې ولې رانه دواړه   سترګې نه اوباسې
وييل يې يو ځلې دې ښارته له مورچې نه وکسه
صاحبه! زه د ارمانونو   باييلات    هم     وينمه
صاحبه! ستوري مرور  ګرځي له شپې نه وکسه
ستا خاموشي ډېره اوږده  شوه داسې ولې کوې
زه به   تر څو   ستنېږم  بندې دروازې  نه ،وکسه
ممتازه نن  يې راکتل خو رنګ   مې   نه    الوتو
نن  دا  مرغۍ   نه وېريدله  له  لېندې  نه وکسه
د تللیو   کډو د کاروان ګردونه ساندې وایی
روان په لوري د اسمان ګردونه ساندې وایی
زما د    ساه  بادونو  بیا  د  ویر  خبر  راوړی
زما   د   زړه   د   بیابان ګردونه ساندې وایی
چا پسې هره دروازه پخپل زنځیر وهي ځان؟
څوک دي روان؟د هر مکان ګردونه ساندې وایی
زر سیاه  پوش  واخله  زما  خاکي لباسه  یقین
چې د  ګمان  او  د ا مکان  ګردونه ساندې وایی
ما یوه   شپه  حقانیې  ته  داسې  غږ  کړی  وو
د اجمل خان  د ګورستان   ګردونه ساندې وایی
ستوري یې خدایزه په کوم دشت د کربلا پرېوتل
زمونږ  د  بخت د کهکشان ګردونه ساندې وایی
ممتازه     بورو  بړبوکو  سره  مزل   راپېښ دی
ما    سره    سم    زما    په  شان ګردونه ساندې وایی
ستا یاد دی څوارلسم اګست او.هېره دې بابړه
بــــد اومنه د بل، د خپلو   هيره   کړه   ښېګړه
تاريخ نه داسې زده کړه څوک کوي لکه چې ته؟
آزاده! غــلامۍ کښې دے ګير ستا ويښتۀ ويښته
هـــــــــــــو ياره! خو ته نه ځې له کونړ تر باجوړه
تــــــه ناست په دې اميد چې اژدها به شي لکړه؟
ســـتا خيال چې د زمريو به وي مور يوه ګيدړه؟
خبر نه شوې چې چا دې کړه د عقل فضا خړه ؟
ممتازه باچا خان لا په فکرونو کښې ژوندی دے؟
ګــمان د خپل خلاصون په ګمانونو کښې ژوندےدی؟
ښه بيا ولې پښتون وطن ويش،ويش دی،دړه دړه؟؟؟
